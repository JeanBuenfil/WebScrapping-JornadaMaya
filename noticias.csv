Fomento Cultural Banamex táan u múul meyajtik yéetel Toledo ka páatak u beeta’al e’esajil yéetel u k’a’anan meyajil,https://www.lajornadamaya.mx/k'iintsil/84733/fomento-cultural-banamex-taan-u-muul-meyajtik-yeetel-toledo-ka-paatak-u-beeta-al-e-esajil-yeetel-u-k-a-anan-meyajil,"28 de diciembre, 2018","Merry MacMasters 

Oochel ch'a'aban ti' tomo IV, Francisco Toledo: obra 1957-2017

K'iintsil



Viernes 28 ti' diciembre, 2018



Tu ja’abil 2017e’ Fomento Cultural Banamexe’ (FCB), yéetel u yáantajil Citibanamex, tu ts’o’oksaj yáax editorial meyajil táan u beeta’al yóok’ol u meyajil Francisco Toledo (Juchitán, 1940), takmuk’ta’ab tumen j boon yéetel j póol meyaj, máax jaxh táakpaj tu súutukil táan u beeta’al.



Tu chowakil jo’op’éel ja’abe’, u múuch’kabil FCB tu beetaj jump’éel noj xaak’al ichil u wakp’éel décadas ts’o’ok u meyaj j its’at máak, ts’o’okole’ tu much’aj ti’ kamp’éel piimpim áanalte’ob.



Yáax ka’ap’éelo’obe’ j ts’a’abo’ob k’ajóoltbil tu ja’abil 2016, yéetel u yalab ka’ap’éele’ j ts’a’abo’ob k’ajóoltbil le ja’ab máaniko’. Ba’ale’ yaan ba’ax tu binetaj: u beeta’al jump’éel noj e’esajil ti’ meyaj beeta’an tumen j péektsil miatsil.  



[b]Yaan u táakbesa’al u jach k’a’anan meyajil u beetmaj [/b]



 Ichil jump’éel k’áat chi’ tsikbal tu beetaj yéetel La Jornada, Andrés Albo Márquez, máax jo’olbesik u jaatsil meyaj compromiso social ti’ Citibanamex, tu ya’alaje’ beey, “ts’o’ok u tsikbalo’ob yéetel j ka’ansaj Toledo ti’al u yila’al u páajtalil u táakbesa’al ti’ le noj e’esajilo’, u jach k’a’anan meyajil u beetmaj. Chéen ba’ale’, ma’ páatchaj u jóok’sik táanil jump’éel múul e’esajil k kaxtik k beetik yéetel uláak’ mola’ayo’ob, kex beyo’ láayli’ táan u yúuchul tsikbal yéetel k páa’tik ka k’uchuk u súutukil k chíimpoltik j ka’ansaj je’el bix unaje’, le beetik k kaxtik k e’esik u meyaj”. 



K tukulitke’, ku ya’alik, jump’éel múul e’esajil le ku yantalo’, tumen u ma’alo’obil beeta’anil yéetel le jayp’éel meyajo’ob yano’obe’ “je’el tu’uxak kúuchil je’el u chukik ti’al u ye’esa’al; le beetike’, t tukultaj u jejeláasil bix je’el u páajtal u beeta’al”.



Albo Márquez tu ya’alaje’ “jach ki’imak u yóol” úuchik u ts’a’abal k’ajóoltbil áanalte’ob tu ts’o’okbal 2017,, tumen ya’ab ba’al k’a’al te’e k’inako’obe’.



Ba’ale’, “míin ti’al le administración yanika’, je’el bix ts’o’ok u yantal uts meyaje’, in wojel jo’olpóopilo’obe’ taak u meyajtiko’ob ba’al yaan u yil yéetel miatsil, le beetik láayli’ ku páajtal k tsikbal yéetelo’obi’”. 



Tu ya’alaj tuka’atéene’, banco yéetel u múuch’il meyaj FCB –mantats’ táan u tsikbal yéetel Toledoe’- jach u ts’aamaj u yóolo’ob “ma’ chéen ti’al ka páatak u beeta’al e’esajil, ti’al xan u beeta’al ba’ax ku k’áat óolta’al tumen j ka’ansaj. U jaajile’, u yóol ba’ale’, leti’ ka yanak u yóol, ka u k’áat yéetel ka u éejent, yéetel u ki’ óol mantats’ yaan ti’e’, ka páatak u beeta’al le noj chíimpolal ti’a’”.  



Ka jk’áata’ab wa k’a’anan u múul beeta’al chíimpolal yéetel Secretaría de Cultura federale’, Albo Márquez tu núukaj: 



‘‘Ma’ tsaj wa jach beyi’. Yaan u yúuchul je’el bix ken k’áata’ak tumen jka’ansaj”. Kex tumen ku kaxta’al “ka táakpajak u jejeláasil mola’ayo’ob yéetel kúuchilo’ob yaan ba’al u yil yéetel miatsil, je’el bix federal mola’ayo’ob yéetel tak u noj lu’umil Oaxaca”. 



Ku ya’alike’ “j ka’ansaj Toledoe’ u k’áat u ye’es u meyaj, kex tumen jump’éelili’ u t’aane’: ma’ u k’áat u jach chikbeskubáaj, le beetik to’one’ k éejentik, ba’ale’, k k’áat ka péenak u yóol”. 



Tu ja’abil 2020, j ka’ansaj Francisco Toledoe’ yaan u náakal 80 u ja’abil. “Jach u súutukil ti’al u k’iimbesa’al tumen láayli’ táan u meyaje’, juntúul wíinik kuxa’an, ts’o’okole’ sáansamal u kaxtik túumben ba’alo’ob. Mina’an uláak’ asab ma’alo’ob ba’al, leti’e’ u chíimpolalil juntúul máak beetik yéetel patjo’oltik its’at”, ku ya’alik banquero."
Ku beeta’al u woojil Armando Manzanero,https://www.lajornadamaya.mx/k'iintsil/84734/ku-beeta-al-u-woojil-armando-manzanero,"28 de diciembre, 2018","Katia Rejón

Ilustración Saúl Cagnone

K'iintsil



Jo', Yucatán

Viernes 28 ti' diciembre, 2018



“Jump’éel kúuchil e’esjail ts’a’aban u k’aaba’, jump’éel u yoochel beeta’an yéetel bronce, jump’éel kúuchil balts’am beeta’al u ti’al, u kis buuts’il turibús ku xíimbaltik kúuchilo’ob tu’ux líik’ij yéetel u páajtalil u k’aay ti’ úuchben kúuchilo’ob kaláanta’ane’, ma’atáan u chukik. T beetaj jump’éel u woojil Armando Manzanero je’el bix ts’o’ok u beeta’al yéetel uláak’ máako’ob, je’el bix Selena yéetel Michael Jackson”, beey úuchik u ya’alik u secretarioil Turismo Federal, Miguel Torruco, tu súutukil úuchik u ts’áak k’ajóoltbil túumben k’aay yaan u beeta’al tumen yukatekoil ti’al u káajbal le túumben ja’abo’. 



Woojile’ yaan u beeta’al yéetel plástico je’el bix yanik Ken, ts’o’okole’ yaan u boota’al tumen  Secretaría de Turismo de Yucatán, yaan u ko’onol tu kúuchil museo de Armando Manzanero ma’atáan u xáantal ken ts’a’abak k’ajóoltbil tu kúuchil Pasaje 60.

 

Torrucoe’ tu ya’alaj ka j ts’a’ab k’ajóoltbil plazae’, Armando Manzanero bine’ leti’e’ “asab ma’alo’ob ba’al jok’a’an ti’ Yucatán”, le beetik táan u páa’ta’al ka ma’anak u woojil Manzanero tumen aj xíimbal máako’ob."
U aj meyajilo’ob miatsile’ ku tak poolo’ob tumen ma’ u yojelo’ob ba’ax ku taal u k’iin yéetel meyaji’,https://www.lajornadamaya.mx/k'iintsil/84794/u-aj-meyajilo-ob-miatsile-ku-tak-poolo-ob-tumen-ma-u-yojelo-ob-ba-ax-ku-taal-u-k-iin-yeetel-meyaji-,"27 de diciembre, 2018","Ángel Vargas y Carlos Paul

La Jornada Maya



Ciudad de México

Jueves 27 de diciembre, 2018



Ti’ le k’iino’oba’,chi’ichnakile’ táan u jach yantal ichil u ya’abil u aj meyajilo’ob miatsil ku bo’otalo’ob ichil ba’ax k’ajóolta’an beey capítulo 3000 (wa yéetel honorarios) tumen ma’ náach k’iin yanik le ken ts’o’okspajak u contrato’ob yéetel tumen túumben jala’ach oka’an meyaje’, tu beetaj jayp’éel k’eexilo’ob ti’ le taak’in yaan ti’al xupbilo’.



Ti’al ya’abach ti’ le aj meyajo’obe’, u ts’ook k’iinil u meyajo’ob ti’ u mola’ayilo’ob Secretaría de Cultura ti’ u Jala’achil u lu’umil Méxicoe’ leti’e’ 31 ti’ diciembre ku taala’, ts’o’okole’ ma’u yojelo’ob wa yaan u yantal ti’ob meyaj tu yáax k’iinil enero, beey úuchik u tsilbaltiko’ob ti’ La Jornada ba’ale’ tu k’áatajo’ob ma’u ya’alal máax y k’aaba’ob tumen saajko’ob ka beeta’ak wa ba’ax ti’ob.



Aj meyajo’obe’ tu ya’alajo’ob chi’ichnak yaniko’ob tumen mina’an mix u jo’olpóopilo’ob le mola’ay tu’ux ku meyajo’obo’ ti’al ka a’alak ti’ob ba’ax bíin úuchuk wa ba’ax je’el u páajtal u beetiko’obe’."
Porrúae’ tu jóok’saj jump’éel  u molts’íibil Chanoc,https://www.lajornadamaya.mx/k'iintsil/86518/porruae-tu-jook-saj-jump-eel-u-molts-iibil-chanoc,"03 de diciembre, 2018","Vox Libris

Boonile' jump’éel u táan wáalal Chanoc, beeta’an tumen Ángel Mora

K'iintsil



Mérida, Yucatán

Lunes 3 ti' diciembre, 2018



Cómic Chanoce’, wey noj lu’ume’, u moots arte gráfico chikbesa’ab tumen j boonil Ángel Mora (1925-2017), tu chowakil maanal 50 ja’abo’ob, ba’ale’ walkila’ táakbesa’an ti’ jump’éel múuch’il meyaj beeta’an tumen editorial Porrúa.



Le je’ela’ jump’éel yáax múuch’il tu’ux táakbesa’an lajun p’éel jaatsilo’ob: wakaxp’éel ti’ le je’elo’obe’ jach k’ajóolta’ano’ob yéetel ka’ap’éele’ yáax juntéen u ts’a’abal k’ajóoltbil, Morae’ tu meyajtaj jayp’éel semana ma’ili’ kíimike’. Editoriale’ tu ts’áaj u páajtalil ti’ [i]La Jornada[/i] ti’al u ts’áak k’ajóoltbil ti’ máaxo’ob xokike’, jun jaats ti’ u yáax ts’íibil Chanoc: aventuras de mar y selva.



Tu ja’abil 1989e’ tene’ chéen ba’ax in wojele’, taak in beetik in historietistail. Jump’éek k’iine’, kuxtal yéetel matemáticase’ tu k’uujseno’ob tak Café Pinky, jump’éel kúuchil ti’al u yu’uk’ul káafe p’aatal tu ti’itsil Cuauhtémoc y Miguel Laurent, jach aktáan ti’ u kúuchil Editorial Vid, nukuch mola’ay ti’ jeets’el te’e k’inako’obe’. 



Te’elo’ lalaj lunese’ ku múuch’ulo’ob uk’ káafe aj boono’ob yéetel guionistas ti’ le úuchben editorialo’, Múuch’ile’ k’ajóolta’an beey ‘‘La hermandad de los historietistas’’, ts’o’okole’ jo’olbesa’an tumen Antonio Gutiérrez, máax beetik u grafistail Lágrimas y Risas."
Je’ek’abta’ab Los Pinos ti’al u xíimbalta’al tumen tuláakal máak,https://www.lajornadamaya.mx/k'iintsil/86588/je-ek-abta-ab-los-pinos-ti-al-u-xiimbalta-al-tumen-tulaakal-maak,"02 de diciembre, 2018","Alonso Urrutia

K'iintsil



Domingo 2 ti' diciembre, 2018

Ciudad de México



Jach las 10 ja’atskab k’iin ka je’ek’abta’ab u ti’al u páajtal u xíimbalta’al Los Pinos tumen kaaj, ts’o’okole’ tak te’e súutuko’ ya’ab uts tuukulo’ob jóok’ yóok’ol u mola’ayil Secretaría de Cultura úuchak u máan u yáax k’iinil u cha’abal u yokol je’el máaxak te’elo’. 



Walkila’, ku yantal tak a tsolikakáaj ti’al a wokol tu yotoch Miguel Alemán, tu’ux tak jump’éel p’is k’iinil paachile’ ti’ kajakbal Peña Nieto baatsil. Páatchaj u xíimbalta’al kúuchil tu’ux jeets’el u muuk’il jala’ach; ayik’al ba’al, beey u xíimbalta’al tumen juntúul máak. 



Mármol ts’a’aban ti’ u piisoil, nukuch u nu’ukulil ti’al u t’a’abal sáasil, jump’éel nukuch kúuchil tu’ux ku páajtal u janal tak 28 u túul máak, jump’éel u chan kúuchil ti’al yúuchul cha’an, u nojochil kúuchil ti’al u meyaj jala’ach, uláak’ nojoch kúuchil tu’ux ku yúuchul wenel, tu’ux ts’a’aban tu tséel uláak’ jump’éel ti’al u líik’sa’al nook’, yéetel jump’éel u bejil je’ek’abik p’áat, kex chéen u súutuk, ti’al u páajtal u k’uchul máak tak tu’ux ku yúuchul báaxal ja’.  



Ichil jak’be’en óole’, kaaje’ ku cha’antik u ayik’al kuxtal ku yantal ti’ jala’achil, tumen yaan wa jaytúule’ ku tukultik yaan monárquico óol ti’.  



Casa Miguel Alemáne’, jump’éel kúuchil tu’ux ku páajtal u yokol ka’ach chéen máako’ob jach k’ajóolta’ano’ob tumen leti’e’ tu’ux ku yantal ka’ach u kuxtal jala’ach. 



Túumben k’a’aytajil beeta’ab tumen jala’ach táant u k’amik jo’opóopilaj tu jets’aje’, je’el u páajtal u yokol cha’antbil u ya’abil ti’ Los Pinos, óoli’ tak ti’ le kúuchil tu’ux ku wenel máax táan ka’ach u beetik u jala’achil México, Enrique Peña Nieto yéetel u láak’o’ob.

 

Ichil u jak’ óolalil yéetel u k’uux óolile’, juntúul aj xíimbale’ ku k’as ts’íik a’alik ka tu yilaj u k’óobenil le najo’: “mix jump’éel chan kuum tu p’atajo’ob”.  



Ka tu ya’alaj 11:30 náats’ chúumuk k’iine’, jach chochobkil u cha’antal u yotoch Miguel Alemán, ba’ale’ yaan xan máako’ob ti’ uláak’ kaajo’ob ku cha’ano’ob. Ma’ éejentbil páajtalil ti’al u cha’antal kúuchil tu’ux yaan ka’ach u muuk’il ja’ala’ach. 



Kex tumen láayli’ kaláanta’ane’, walika’ ma’ leti’e’ Extinto Estado Mayor Presidencial, máax ts’a’aban u meyajil u kaláanta’al, beora’ máan tu k’ab Policía Militar ti’al u yila’al ma’ u k’askunta’al mix ba’ali’. Beyxan máax ku kanan te’elo’ ku chikpajal jak’a’an u yóolo’ob, ma’ tumen ayik’al ba’al yaan te’e najo’, ja’ak’ u yóolo’ob tumen cha’ab u máan je’el máaxak ti’ jump’éel kúuchil tu’ux ma’atech u páajtal u yokol máak ka’achi. 



Jach ayik’al ba’al, beeta’an pacahil ti’ to’on”, tu ya’alaj Rosa María, juntúul nojoch ko’olel ma’ jach ki’ u yóol úuchik u yilik be’eyka’aj taak’in k’a’abéet ti’al u ts’a’abal le je’elo’.  



Yóok’ol beje’ ts’a’ab jump’éel nuxi’ máaben cha’an tu’ux páatchaj u cha’antal tumen ya’abach máak, súutuk uchik u t’aani u beetik u jala’ach Andrés Manuel López Obrador. Yanchaj uláak’ t’aano’ob u’uya’ab, je’el bix: “Jóok’sa’ak Peña, jóolk’sa’ak Peña”, ka’alikil táan u luk’sik u k’atabil nooch u lechmaj tu tseem. Ma’ táan u luk’sa’al u si’ipil mix jach tu ts’ook súutukil u jala’achil."
“Táan u taal k’iinil u yantal túumben política”: AMLO,https://www.lajornadamaya.mx/k'iintsil/86729/-taan-u-taal-k-iinil-u-yantal-tuumben-politica-amlo,"30 de noviembre, 2018","Arturo Cano, Alma Muñoz, Roberto González, Enrique Méndez, Elena Gallegos y Fabrizio León

Oochel Carlos Ramos Mamahua

K'iintsil



Ciudad de México

Viernes 29 ti' noviembre, 2018



Ma’ili’ káajak tsikbal tu beele’, jump’éel chowak k’áat chi’ tsikbal beeta’ab ichil jo’olpopilo’ob, aj ts’íibo’ob yéetel aj ts’íib péektsil ti’ La Jornada, yéetel Andrés Manuel López Obradore’, jo’olpóop yéeya’ane’ tu ts’áaj u níib óolalil úuchik u páajtal u mu’uch’ul “tsikbal, ti’al ka yanak, je’el bix u ya’alik Monsi (Carlos Monsiváis), jump’éel wóolis tsikbal”. 



“U muuk’il k’eex” u k’áat u beete’, ku ya’alik, leti’e’ kaajo’. “Kaaje’ táan u yáantaj, táan u táakmuk’tik, ba’ale’ le je’elo’ ma’ unaj u xu’ulili’”, le je’elo’, ku ya’alik “leti’e’ ba’ax ken k beet ti’ le wakp’éel ja’abo’ob ku taala’ tumen ma’atáan k ka’a yéeyikbáaj, tumen wey tu lu’umil Méxicoe’, je’el u beetik u jach k’astal ba’ale’”. 



Beyxan tu p’ataj jach sáasile’, tu yóok’olal ba’al yaan u yil yéetel taak’ine’, ba’ax ku taal u k’iine’ “jump’éel túumben política”. Jump’éel nu’ukbesaj tukulta’an ti’al ka yanak ba’ax ku k’aaba’intik beey “u neoliberal k’iinilo’ob” ma’atáan u k’a’abéetkunsa’al. “Ma’ táan u yantal jala’ach chéen ti’al financiero koonol”, tu ya’alaj. “Enérgetico nu’ukbesaj tukulta’an ti’ neoliberal k’iinilo’obe’ ma’atáan u beeta’ali’. Lelo’ jach sáasil yanik. Ma’atáan u yantal económico ba’al ti’al le je’elo’”. 



Te’e tsikbalo’ tu ya’alaje’, yaan u kaxtik múul meyaj yéetel Estados Unidos ti’al ka túumbenkunsa’ak Tratado de Libre Comercio de América del Norte tumen jach ma’ ya’ab tu binetaj ti’al ka laj k’aschajak, tumen óota’ab táakbesbil u sector energéticoil mexicano ti’ capital privado –táaka’an ti’ k’eexilo’ob beeta’ab ti’ energético a’alamaj t’aan táakmuk’ta’ab tumen jala’ach Peña Nieto-. Yóok’olal le je’ela’, ku ya’alik, ka’alikil táan u yúuchul tsikbalo’obe’, asab ya’ab úuchik u k’áata’al tumen u múuch’il meyaj u jala’achil Enrique Peña Nieto ka p’áatak capítulo energético, wa ku ke’etel bix úuchik u beeta’al tumen u jala’achil Estados Unidos.



Ka’aj t’aanaj yóok’olal u yantal táanxel máako’ob wa migratorioe’ tu ya’alaj “jela’an” yanik ba’al úuchik u káajsa’al tumen u múuch’il táanxelil máako’ob jach jump’íit táanil ti’ u k’iinilo’ob yéeyajil ti’ u lu’umil Estados Unidos, ts’o’okole’ tu ya’alaj ti’ u jala’achile’ ma’atáan u éejentik ka yanak tuukulo’ob je’el bix “tercer país seguro”, mix uláak’ wa ba’ax ka u loobilt u páajtalil táanxel máako’ob. 



Uláak’ ba’al tu ya’alaj k’a’anan u ts’aatáanta’al ti’ ba’al yaan u yil yéetel centroamericano’ob táan u k’áatalo’ob México ti’al u k’uchulo’ob Estados Unidose’, leti’ ka jach ila’ak ba’ax beetik u yúuchul. 



“To’one’ jach k k’áat ka mu’uk’anchajak democracia ti’ centroamericano lu’umo’ob. Ba’al jach k’a’anan u tsikbalta’al tumen to’one’ láayli’ taak k ilik ka jéets’ek tu beel u políticail  autodeterminación”.



Beey túuno’ ka t’aanaj yóok’olal jeets’ t’aan tu beetaj ti’al ka meyajnak Guardia Nacional tu yáamil Ejércitoe’ yanchaj “u yúuchul yéeyaj kex ichil ch’ich’iltuunich yanik ba’al”, tumen tu ya’alaje’ ma’atáan u cha’abal u p’áatal jump’éel noj múuch’il meyaj ti’ u noj lu’umil México, tu yáanal u k’ab táanxel muuk’, je’el bix úuchik u yúuchul yéetel Marina tak ma’ seen úuchako’. 



Ya’ab meyajo’ob bíin beeta’ak ti’ in jala’achile’, ku ya’alik, yaan u béeytal tu yóok’olal bix p’ata’an ba’al tumen posrevolucionario jala’acho’ob: “Tajan ya’ab ba’al le beetik ma’ tu chukaj u k’iinil u laj ts’o’oksal ba’al tumen neoliberalo’ob.



Carmen Lira, máax jo’olbesik pik’il ju’une’, tu káajsaj tsikbal yéetel u k’áatanil ti’ jala’ach yéeya’an ti’al u ya’alik jach ba’ax bíin úuchuk yéetel Estados Unidos, “bix ku p’áatal ba’al ichil taak’in yéetel capital”."
Afganoil jala’ache’ tu k’a’aytaj nu’ukbesaj ti’al u yantal jets’eknakil tu’ux táaka’an talibaneilo’ob,https://www.lajornadamaya.mx/k'iintsil/86828/afganoil-jala-ache-tu-k-a-aytaj-nu-ukbesaj-ti-al-u-yantal-jets-eknakil-tu-ux-taaka-an-talibaneilo-ob,"29 de noviembre, 2018","Notimex

Oochel Peter Parks / AFP

K'iintsil



Jueves 29 ti' noviembre, 2018

Kabul.



Kex tumen Ashraf Ghani, máax beetik u jala’achil Afganistán, tu ts’áaj k’ajóoltbil tu noj lu’umil Suiza jump’éel nu’ukbesaj ti’al u yantal jets’eknakil ti’ le lu’um tu’ux ku meyajo’, yanchaj jump’éel kiis buuts wáak’ tu k’iinil jo’oljeak tu lak’inil le noj lu’umo’.



U wáak’al le ba’alo’ úuch kex las 6:30 táan u taal u yáak’abtal tu Distritoil 9 (D9) ti’ kanan kaaj, tu lak’inil Kabul, naats’ ti’ jump’éel kúuchil tu’ux ku kaambal máaxo’ob kaláantik kaaj, ku tukulta’ale’ leti’ u nooyil loobilaj taak u beeta’al. 



K’a’aytabe’ úuch loob ti’ buluktúul máak ba’ale’ kex beyo’ ma’ jeets’el wa chéen le jaajo’ wa yaan uláak’o’obi’. 



Jump’íit táanil ti’ loobilaj úuche’, Ghani, afganoil jala’ache’ tu k’a’aytaj tu táanil ya’abach máako’ob ti’ jejeláas lu’umo’ob múuch’o’ob ti’ Conferencia de Ginebra sobre Afganistán, ba’ax meyajil ken u beet ti’al ka yanak jets’eknakil, tumen le je’elo’ jump’éel meyaj ts’o’ok jayp’éel winalo’ob káajak u beeta’al ikil u k’áatchibta’al afganoilo’ob ti’al ka páatak u je’ets’el meyaj yéetel ba’ax utsil ts’o’ok u béeytal u beetik ti’ u jala’achil ichil le ts’ook kamp’éel ja’abo’ob.



“Ts’o’ok k beetik mola’ayo’ob yéetel nu’ukbesajo’ob k’a’abéet ti’al ka yanak jets’eknakil. Walkila’ táan k xíimbal ti’al ka jéets’ek ba’al”, tu ya’alaj Ghani, beey úuchik u ts’a’abal k’ajóotlbil ti’ jump’éel u k’a’aytajil ts’íib TOLO News.



Meyaje’ táan u kaxtik ka yanak jets’eknakil Afganistán, ichil máaxo’ob táaka’an ti’ Movimiento Talibáne’ ku táakbesa’al ka yanak jump’éel democrática kaaj yéetel ka chíimpolta’ak: 



• Ka chíimpolta’ak u páajtalil yéetel ba’ax unaj u beeta’al tumen kaaj, je’el bix jets’a’an ti’ a’alamj t’aan, ba’ale’ ka jach ila’ak u ti’al ko’olel.  



• Ka k’a’amak U almejen noj a’alamj t’aan le lu’umo’, wa ka utskíinta’ak ba’ax k’a’abet ba’ale’ yéetel u muuk’ a’almaj t’aan. 



• Defensa Nacional yéetel Fuerzas de Seguridad beyxan bix u yúuchul ba’al ich afganail kaaje’ ku beeta’al yéetel bix jets’a’an a’almaj t’aan.



Afganoil jala’ache’ tu ya’alaj jets’eknake’ unaj u káajal tu jach yáamil ti’al beyo’ u ti’alinta’al mokt’aan tumen kaaj, ma’ chéen tumen wa jaytúul ayik’alo’obi’, ts’o’okole’ tu k’a’aytaj jala’ache’ tu jóok’saj lajka’atúul máako’ob beetik u tsikbalil ti’al u kaxta’al jets’ óolal, jo’olbesa’an tumen Salam Rahimi. 



Beyxan Ghanie’ tu ya’alaje’ ts’o’ok u beetik jump’éel múuch’kabil ti’al u jach ila’al ba’ax k’a’abéet u beeta’al ti’al ka jéets’ek meyaj yéetel tuláakal ba’ax ku bin u k’a’abéetchajal. “Ti’ múuch’kabile’ táakbesa’an bolonp’éel múuch’o’ob chikbesik afganoil kaaj te’e k’iino’oba’”."
Ma’ j cha’ab u máan centroamericanoilo’ob tumen u kanan kaajil u xuulil noj lu’um,https://www.lajornadamaya.mx/k'iintsil/87131/ma-j-cha-ab-u-maan-centroamericanoilo-ob-tumen-u-kanan-kaajil-u-xuulil-noj-lu-um,"26 de noviembre, 2018","Agencias

Oochel Ch’a’aban Twitter Joaquín López Dóriga 

K'iintsil



Tijuana, México. 

Lunes 26 ti' noviembre, 2018



Táanxel máako’ob ti’ centroamericae’ táan ka’ach u náats’alo’ob, tu k’iinil jo’oljeak, tu xuulil u lu’umil México yéetel Estados Unidos, ba’ale’ j k’a’amo’ob yéetel gas lacrimógeno tumen u aj kanan kaajil le lu’umo’, tumen yanchaj máak tu yóotaj u p’it reeja ts’a’aban ti’al u ja’atsal le ka’ap’éel lu’umo’oba’.



Ana Zúñiga, juntúul x hondureñail, máax yaan 23 u ja’abile’, tu ya’alaj tu yilaj yanchaj jaytúul ti’ le táanxel kajilo’ob tu potajo’ob jump’éel jool ti’ le áalambre ts’a’abano’, le beetik aj kanan kaajo’obe’ tu yets’ajo’ob gas. Yanchaj x wo’okinil yéetel ya’ab máak sak’sak’kaalnaji. 



“To’one’ áalkabnajo’on, ba’ale’ ken jo’op’ok a wáalkabe’ ku asab ku’upul u yiik’ máak’”, tu ya’alaj ti’ AP ka’alikil táan u kuchik u yaal Valery máax yaan óoxp’éel u ja’abil. 



Beey túuno’, yanchaj tak u hélicopterosil Patrulla Fronteriza ti’ u lu’umil Estados Unidose’, káaj u sutulsuut yóok’ol le tu’ux yano’obe’, ka’alikil aj kanan kaajo’obe’ tu jach ch’úuktajo’ob ba’ax ku yúuchul paach u áalambreil jatsik California.



Beyxan le tu’ux u páajtal u k’áatal máak ti’ u k’áak’nabil San Ysidro, Californiae’ láayli’ k’a’alo’obe’, beey úuchik u ts’a’abal k’ajóoltbil ti’ Twitter, tumen u kúuchil meyaj Patrulla Fronteriza ti’ u noj kaajil San Diego.



U kúuchil meyaj Servicio de Aduanas y Protección Fronteriza ti’ u lu’umil Estados Unidose’, tu jets’aj u k’a’alal bejo’ob ti’al ma’ u máan mix jump’éel kis buuts’ mix xan xíimbal máak las 11:40 horas ti’ le kaajo’. 



Yanchaj kex 500 u túul aj táanxal máako’ob tu yóotajo’ob k’áatal te’elo’, ts’o’okole’ tu multajo’ob kanan táan ka’ach u beeta’al tumen u máakilo’ob Estados Unidos yéetel México, tu’ux yaan Tijuana. Yanchaj xiibo’ob yéetel ko’olel u lóotmaj tak u paalal, ba’ale’ kex beyo’ ma’ j ts’ab u páajtalil u máano’ob."
U k’áak’tal k’ajla’ayil,https://www.lajornadamaya.mx/k'iintsil/93117/u-k-aak-tal-k-ajla-ayil,"05 de septiembre, 2018","Javier Aranda Luna

Oochel ch'a'aban tu kúuchil web Museo

K'iintsil



Miércoles 5 ti' septiembre, 2018



Wa k’i’ik’el u beel kuxtale’, miatsile’ leti’e’ ba’ax jaakúuntik u máani’. Leti’e’ ba’ax jelbes’iko’on yéetel leti’e’ ba’ax k beetik u yantal u yich. Miatsile’ leti’ xóot’ kuxtal tu’ux ku yantal u jejeláasil bejilo’ob ts’áak muuk’ yéetel wíinkilal. U muuk’il jump’éel ba’ax jit’a’ane’ leti’ u k’áanilo’ob. U muuk’ miatsile’, leti’e’ ba’ax ku p’atik tu ch’i’ibalil. 



K’áak’ yanchaj Museo Nacional de Brasil  yaj óol ba’al, ma’ chéen tu yóok’olal u tojol le beyka’aj ba’al j sa’atij, maanal ti’ 20 millonesil nu’ukul yaan ka’achij. U jaajile’, yaj óol tu yóok’olal k’ajla’ayil j sa’atij. 



Chi’ichnakil ku yantal tu yóok’olal ba’ax ku p’ataj Octavio Paze’ jump’éel ba’al jóopsik k’áak’. Yaan máake’, le ken u p’at wa ba’ax ti’al k’ajla’ayil je’el bix ‘‘monumento artístico” ma’ tu táakbesik ka yanak u páajtalil tu yóok’ol u áantalte’ob wa yóok’olal u nu’ukulo’obi’. Le je’elo’ u k’áat wáaj u ya’al wa yaan u páajtal u ko’onol tumen je’el máaxake’, je’el bix ko’onik u ts’íibil u pik’il ju’unilo’ob Plural yéetel Vuelta de Paz a la Universidad de Princeton, u páajtalil tu yóok’ol u áantalte’ilo’ob, wáaj u nu’ukulo’ob, kin tukultik u tuukul a’almaj t’aanile’ ma’ unaj u máan yóok’ol ética tuukul. Yaan kaaj ma’atáan u yóotik u’uyaj, yaan máax ma’ unaj u yu’ubalo’obi’.  



Áanalte’ ma’ k’askúunsa’ab tumen k’áak’ yéetel le utskíinsa’ab tumen Biblioteca Nacional, je’el bix u yalabil archivo yéetel uláak’ u nu’ukulo’ob, je’ex ch’ilib ts’íibo’obe’, ma’ wáaj táan u páajtal u táakbesa’al ichil u najil museo yaan u ts’a’abal tu departamentoil Guadalquivir yéetel Reforma.  



Te’e k’iino’oba’, tu’ux tuláakal táan u ko’onol yéetel táan u ma’anale’, unaj k kaláantik k k’a’ajesjil. Chéen Paz leti’e’ mexicano jts’íib u náajaltmaj u chíimpolalil Premio Nobel de Literatura. Yaan wáaj k cha’ik u je’ets’el tumen juntúul wa máax wa u ts’íibe’ najmal u su’utul ich otomí wa ich mixteco, ts’o’okole’ bajux ken u tojoltej.  

K patrimonio culturale’ leti’e’ asab kuxa’an ba’al yaan ti’ k k’ajla’ayil: láayli’ kuxa’an kex táan u máan ja’abo’ob, yéetel kex táan u máan ch’i’ibalo’ob. 



Yaan wáaj k cha’ik u kuxtal ba’ax tu p’ataj Paz le bix ku páajtale’, ka súutuk jump’éel u chíikulal káafe, u k’aaba’ jump’éel estilo ti’ pluma fuente, wa jump’éel u chíikulal vino, ma’ wáaj unaj tun u su’utul u k’aaba’ u chíikulal jump’éel kaambalil, chíimpolalil wáaj pik’il ju’unil. 



Ba’ax tu p’ataj to’ob Paze’ ku k’a’ajsik to’on jump’éel ba’al úuchij: u p’atik u embajadail India tu  yóok’olal kiinsatáambal yanchaj 2 ti’ octubre ti’ u ja’abil 1968, yéetel bix úuchik u yóotal u jóoks’a’al u tsikbalil tumen jump’éel corte táanxel lu’umil tumen tu “tu’ubsaj chéen beey u lu’umil”.  



K kaláantik beey kaajo’one’, ba’ax p’ata’an tumen juntúul j k’aay tuukule’, ku ye’esik xan táan k kaláantik ba’ax ku taal tu paachil k’iin. K ts’aatáantike’ ma’ táan u beetik k múul tuukul yóok’olal ba’ax ts’o’ok u yúuchul, ku beetik k múul tuukul yóok’olal le bíin taalako’obe’.  



Le ken t’aanako’on yóok’olal Museo Nacional de Brasil, Washington Fajardo, máax tu jo’olbesaj Consejo Municipal del Patrimonio Cultural de Río de Janeiro, tu k’áataj “ka sa’atbesa’ak k si’ipil tumen paalal ku taalo’ob paachil. To’one’ kaajo’on mina’an k k’a’ajesajil, chéen táan k xíimbal ti’ bejo’ob ba’ale’ ma’ k ojel máaxo’oni’, ba’ax k béeykunsik, wa ba’ax k wayak’tik. Walkila’ chéen ta’an le ba’ax unaj u péeksik u yóol táankelemo’ob ti’al u ts’áak u beel le  noj lu’uma’”. Kexi’ mix bik’in u yúuchul tuka’atéen ka t’aanako’on yóok’olal ba’ax tu p’ataj Paz suutul chéen ti’ taak’in ku páajtal u k’éexel tumen wa jaytúul máaki’."
Yanchaj 42 u túul máak kíim úuchik u júutul noj bej,https://www.lajornadamaya.mx/k'iintsil/94881/yanchaj-42-u-tuul-maak-kiim-uuchik-u-juutul-noj-bej,"16 de agosto, 2018","Ap

Oochel Rt

K'iintsil



Génova, Italia.

Jueves 16 ti' agosto, 2018



U jala’achil u lu’umil Italiae’, tu jets’aj lajka’ p’éel winalo’obe’ sajbe’entsil yanik  u kaajil Génova, úuchik u níikil jump’éel puente, tu’ux jkíim kex 42 u túul máako’ob te’e noj kaajo’, beey úuchik u je’ets’el le miércoles máanika’ tumen u yáax ministro italianoil , Giuseppe Conte.



Ba’ax je’ets’e’, k’a’aytab p’el ts’o’okik u beeta’al jump’éel múuch’tambal tumen ministro’obe’, tu’ux a’alab u ts’a’abal jo’op’éel millonesil euros ti’al u yáanta’al le kaajo’. 



Le je’elo’, je’ets’ ti’al ka éejenta’ak u beeta’al meyajo’ob tu’ux ka séeb yanak áantajil tu paach le ba’ax níiko’, tumen jump’éel ti’ le asab k’a’anan noj bej yaan te’e baantao’, leti’e’ tu’ux ku núup’ul lak’in yéetel chk’in ti’ le péetlu’umil je’elo’. 



Beyxan je’ets’ tumen Contee’, ka yanak u súutukil yaj óol ti’ tuláakal le noj lu’umo’, yéetel tu ya’alaj ts’o’ok u je’ets’el u meyajta’al tuka’atéen noj bejo’ob tumen u mola’ayil Autostrade, ti’alinta’an u 30 por cientoil tumen u baatsil Benetton.

 

Jach ma’ sáam ti’ le je’elo’, u jala’achil le noj lu’umo’ tu k’áataj ka luk’uk u yuumil jo’olbesik le mola’ay kaláantik ka uts yanak le puente jníiko’. 

 

Yáax ministroe’, láak’inta’an tumen viceprimeros ministros Luigi Di Maio yéetel Matteo Salvini, yaan u jets’ik juntúul máax ken u jo’olbes meyajilo’ob ti’al ka jeel beeta’ak. 

 

Leti’e’ yáax ba’al táan u ch’a’anukta’al u beeta’al tumen u jala’achil le noj lu’umo’, jump’éel k’iin máanak u júutul u noj bejil Génova.  

 

Júut kex doscientos metros ti’ u puenteil Morandi, ku p’isik mil 182 metros u chowakil yéetel u ka’analile’ ku p’isik 90 metros, yanchaj máax kíim te’elo’ ts’o’okole’ u xéexet’aj le pak’o’obo’ tu pech’aj kex 30 u p’éelel kis buuts’o’ob, ichilo’obe’, óoxp’éel camiono’ob.  

 

Ichil yáax ba’ax je’ets’ u beeta’al tumen jala’ache’, leti’e’ ka je’ets’ek u yutsil kaláanta’al le kajtalilo’ob úuch loobti’ob yóok’olal le ba’ax níiko’, yéetel xan u ts’áak tu’ux u yantal maanal 600 u túul máaxo’ob laj k’aschaj ba’alti’ob.

 

“Le je’ela’, jump’éel k’aasil ba’al úuchij yéetel ma’ tu páajtal u éejenta’al ka úuchuk ti’ le k’iino’ob yano’ona’”, tu yaj óoltaj Conte, máax tu ya’alaj xane’, u jala’achil le kaajo’ yaan u yilik ba’ax ken u beetej ma’ili’ je’ets’ek máax ti’ yanchaj u kuuch si’ipil úuchik u júutul puente.  

 

“Najmal k ilik ka yanak u jach utsil bejo’ob tu’ux ku máan tuláakal italianoilo’ob”, tu ya’alaj. 

 

“Jach sáasil yanik k’a’anan u yila’al, u ts’aatáanta’al yéetel u kaláanta’al ka utsil yanak le noj bejil je’elo’, ti’al ka k’a’abéetkunsa’ak tumen je’el máaxake’”, tu ya’alaj. 

 

Yáax ministroe’ tu ya’alaj yanchaj 42 u túul máako’ob jkíimo’ob úuchik u júutul puente, 37 ti’ le je’elo’obo’ ts’o’ok u yojéelta’al máaxo’obi’. Uláak’ waxaklajune’ úuch loobti’ob, bolontúul ti’ le je’elo’obe’, jach sajbe’entsil yanik u kuxtalo’ob."
"Úuchben che’, u chuun u náajal taak’inil Lázaro Cárdenas",https://www.lajornadamaya.mx/k'iintsil/96982/uuchben-che-u-chuun-u-naajal-taak-inil-lazaro-cardenas,"20 de julio, 2018","Ts'íib yéetel oochel Raúl Balam

K'iintsil



Lázaro Cárdenas

Viernes 20 ti' julio, 2018



“Juntéenake’, ka’aj je’ets’ tumen u jo’olpóopil yéetel u kaajil Solferino yaan bin ch’a’akal junkúul che’ tajan úuchbene’, tumen maanal mil u ja’abile’, tene’ tin wa’alaj wa ka beetake’ yaan in jich’ik in kaal”, beey tu tsikbaltaj Juan García Canul, u kajnáalil  Solferino.



Tu ya’alaje’ ma’ k’aas u yóol jo’olpóop yéetel kaaj ka tu jets’ajo’ob u ch’a’akal, ba’ale’ saajakchajo’ob tumen sajbe’entsil u ja’ats’al kaaj tumen chak ik’al, ts’o’okole’ le je’elo’ je’el u k’askúuntik ya’abach ba’al ti’ le najo’ob naats’ yaniko’ob. 



Ichil jump’éel k’áat chi’ tsikbal jbeeta’ab tu yáanalil úuchben che’e’, tu k’a’ajsaj u nojba’alil le xya’achea’ ti’al kaaj, tumen ku k’a’aytal beey jump’éel ba’al je’el u páajtal u xíimbalta’al tu kaajil Lázaro Cárdenas ts’o’okole’ mantats’ u xíimbalta’al tumen aj xíinxibalo’ob ku bino’ob Holbox.  



Le che’a’ leti’e’ noj ba’al yaan ti’al u cha’anta’al tu kaajil Solferino ts’o’okole’ leti’e’ beetik u yantal ba’al u tséentikubáaj ya’abach baatsilo’ob te’e kaajo’, máaxo’ob ku meyajo’ob beey guías de turistas wa ku koonolo’ob ti’ le kúuchilo’ob yano’ob te’elo’, tu’ux ku ma’anal jejeláas ba’alo’ob tumen aj xíinximbal máako’ob.  



Ts’o’ok xan u suukta’al u yila’al, yáanal u bo’oyil le úuchben che’a, ku yantal máak ti’al u t’aan ti’ celular wa u túuxtiko’ob k’uben t’aan ti’ WhatsApp tumen jach chéen te’el ku k’uchul señal ti’al u yúuchul t’aan.  



“Yaan máax a’alike’, chéen ti’ síij wifi, yaan uláak’ máax a’alike’  ku k’uchul señali’ tumen nojoch ba’al yéetel ka’anal”, tu ya’alaj García Canul.



Beey túuno’, le xóot’ila’, tu’ux ku yantal señal ti’al u yúuchul t’aane’, jach k’a’anan ti’ baatsilo’ob ku kaxtik u yojéeltiko’ob wa ba’ax yo’olal máaxo’ob jok’a’ano’ob xook tu méek’tan kaajil Lázaro Cárdenas. 



Beyxan, tu ya’alaj, u suku’un Gilberto García Canul, ku yáantik yéetel meyaj k’a’abéet u beetik ti’al ma’ u yéek’tal le nojoch che’o’, tumen kex ma’atáan u jach k’a’aytal tumen jo’opóopilo’obe’, tu k’iinilo’ob je’elelile’, ku jach yantal táanxelil máak xíimbaltik le ki’ichkelem che’a’.  



Tu tsikbaltaj walkila’, yaan u jejeláasil orquídeas ku páajtal xan u cha’antal tumen jxíinximbal máako’ob, máaxo’ob ku ts’áako’ob wa bajux ti’al u bo’otal máaxo’ob kaláantik le che’o’.  



Yáanal u che’ilo’ob orquídease’, ku yantal jayp’éel baatsilo’ob ti’al u koniko’ob jejeláas meyaj k’abo’ob, ts’o’okole’ le je’elo’ chéen jump’éel bix je’el u páajtal u yantal meyaj te’e’ kaajo’, kex ma’atáan u kachj k’a’aytal tumen u kúuchil turismo ti’ u ayuntamientoil le kaajo’.

 

Gilberto Olivar Quintal, máax chikesik u corchalil Solferinoe’, tu tsolaje’, ku páajtal u cha’anta’al orquideario yéetel úuchben che’e’, ba’ale’ yaan xan kayak yéetel jump’éel bej ti’al u cha’anta’al u jejeláasil ch’íich’o’ob.  



Ti’al u k’uchul máak tu kaajil Solferino, k’a’abéet u yáax k’uchul máak Kantunilkín, ts’o’okole’, uláak’ 30 kilómetros tu beejil u jáal ja’il Chiquilá; kéen k’uchuk máak k’íiwike’, ku yila’al letreros yéetel le ku páajtal u k’uchul máak tak tu’ux yaan úuchben che’."
No’ojan ba’al peyote yéetel kuuxum yóok’ol lub óolal,https://www.lajornadamaya.mx/k'iintsil/97531/no-ojan-ba-al-peyote-yeetel-kuuxum-yook-ol-lub-oolal,"13 de julio, 2018","La Jornada Maya

Oochel Creative Commons CCO

K'iintsil



U Noj Kaajil México

Viernes 13 ti' julio, 2018



Walkila’ táan u beeta’al ti’ u mola’ayil Instituto Nacional de Neurología y Neurocirugía Manuel Velasco Suárez (INNN), túumben moléculas ti’al u beeta’al u nu’ukbesajil ts’aak máaxo’ob tsaayal ti’ob lub óolal, adicciones yéetel estrés postraumático. Le je’elo’ táan u beeta’al yéetel u yáantajil le k’ajóolta’an beey sustancias sicodélicas ku jóok’sa’al ti’ peyote yéetel alucinógenos kuuxum. 



Rodrigo Pérez Esparza, jxak’al xook yéetel máax jo’olbesik Laboratorio de Investigación en Adicciones ti’ le mola’ayilo’, táaka’an ichil u múuch’il máako’ob táan u beetiko’ob jejeláas xaak’alo’ob yóok’ol le kili’ich xíiwo’oba’, tumen k’a’anantak yéetel úuchbentak. 



Mola’aye’ ts’o’okili’ u yáax meyaj yéetel molécula sintética ketamina, le je’ela’ ku jach éetsik u meyaj ba’alo’ob sicodélicas ku yantal ti’ yóok’ol kaab, yéetel ts’o’ok u yila’al ma’alo’ob u meyaj yóok’ol máax tsaayal ti’ lub óolal. 



Ti’ jump’éel k’áat chi’ tsikbal jbeeta’ab yéetel Agencia Informativa Conacyt, siquiatrae’ tu ya’alaj u k’a’ananil le meyaj táan u beeta’ala’ tumen jump’éel túumben joolnaj táan u je’epajal ti’al k’oja’an ku tsa’ayal tu tuukul máak. 



Tu ya’alaje’, káaj u péeko’ob ti’al ka yanak uláak’ moléculase’, tumen nu’ukbesajil ts’aak yáax beeta’ane’, ma’atáan u beetik uts je’el bix k’a’anane’, kex beyka’aj k’iin táan u beeta’al ba’al je’el bix u ya’alalo’.  



Ku tukulta’ale’, kex u yóox jaatsil máaxo’ob tsaayal ti’ob lub óole’ ma’ táan u yáantalo’ob tumen ts’aay, mix yéetel terapias wa uláak’ nu’ukbesajil ts’aak beeta’an tumen farmacológicos tak walkila’.



“sicodélicose’ ku ja’atsalo’ob beey clásicos yéetel sintéticos, le yáaxo’obe’ leti’e’ ku ch’a’abal ti’ yóok’ol kaab ma’ili’ k’e’exek mix ba’al ti’obi’, je’el bix mescalina wa silocibina, ba’alo’ob ku yantal ti’ peyote yéetel alucinógenos kuuxum, a jujump’éelil.  



Alucinógenos clásicose’, jach jumpuul u meyaj yóok’ol neurotransmisión de serotonina; sicodélicos sintéticos wa atípicose’, ku beeta’alo’ob ichil laboratorio yéetel óoli’ juntakáalili’ u meyaj je’ex clásicos ichil u ts’o’omel u pool máak.  



 Sistema de neurotransmisióne’ nuup’ul yanik yéetel le tu’ux ku síijil adicciones, lub óol wa estrés postraumático, le beetik u xak’alta’al sicodélicas ba’alo’ob ti’ le kili’ich xíiwo’oba’, ku ts’áak’ u páajtalil u beeta’al túumben nu’ukbesajil ts’aak ti’al u je’ets’el le k’oja’anoba’.



“T beetaj ka’ap’éel nu’ukbesajo’ob tu’ux yaan u yantal u beeta’al xaak’alo’ob yóok’ol le xíiwo’oba’; ba’ale’, ti’ uláak’ lu’umo’ob yóok’ol kaabe’ ts’o’ok u káajal u beeta’al xaak’ailil yéetel moléculas sicodélicas, u ya’abile’ ku beeta’al yéetel silocibina ti’al u ts’a’akal lub óol”, tu ya’alaj.



[b]Jumpuul u k’a’abéetkunsa’al[/b]



Ba’ax chikpaj ichil xaak’al beeta’an táaxelil Méxicoe’ ts’o’ok u ye’esike’, máax k’oja’an yéetel lub óolale’, ma’alo’ob úuchik u k’amik nu’ukbesjail ts’aak beeta’an yéetel sicodélicos ts’o’okole’ ku luk’ul tak u yáax chíikulal k’oja’an tak chéen yéetel juntéen ka k’a’abéetkunsak.



Le je’elo’ mix uláak’ jump’éel sustancia molecular ts’o’ok u béeykunsik; jach ma’alo’ob sustancias sicodélicas, je’el bixak ka yanake’, séeban u beetiko’ob uts yéetel chéen juntéen k’a’abéet u lu’uk’ul ti’al u xáantal jayp’éel k’iino’ob, p’is k’iino’ob wa tak winalo’ob."
Ja’ab u ts’íibta’al péektsilo’ob,https://www.lajornadamaya.mx/k'iintsil/98112/ja-ab-u-ts-iibta-al-peektsilo-ob,"06 de julio, 2018","Felipe Escalante Tió

Oochel Raúl Angulo Hernández

K'iintsil



Mérida, Yucatán

Viernes 6 ti' julio, 2018



U pik’il ju’unil [i]La Jornada[/i] Mayae’ táan u k’iimbesik óoxp’éel ja’ab káajak u meyaj, le je’ela’ u chan jt’uupil, tak walkila’, ti’ u nojochil [i]La Jornada[/i].



Tu káajbalile’, chéen ti’ Internet ku chikpajal u ts’íibil, tu winalil marzo ti’ u ja’abil 2015. Tu k’iinil 29 ti’ junio, láayli’ ti’ le ja’abo’, tu jóok’saj u yáax pik’il ju’unil, número cero, ts’o’okole’ p’él máanik jump’éel p’is k’iinile’, jóok’ u yáax númeroil.



Ka káaje’, chéen tu noj kaajil Jo’ k’i’itbesa’abij, ba’ale’ tu k’iinil 13 ti’ mayo ti’ u ja’abil 2016e’, káaj xan u k’i’itbesa’al San Francisco de Campeche, u noj kaajil Kaanpech. Ma’ xáanchaj ka káaj xan u k’i’itbesa’al Quintana Roo, tu’ux ku jóok’sik xan jump’éel edicióni’.



Wa yaan ba’ax chikbesik [i]La Jornada Mayae’[/i], u wáalil K’iintsil beetik, ts’íibta’an ich maaya t’aan, walkila’ yaan kex 800 mil u túul máak t’anik tu petenil Yucatán.



Ichil u k’iinilo’ob táan u beetchajale’, reporteros, jch’a’a oochelo’ob yéetel editorialista’obe’ yaan wa jaytúul chíimpolta’an yéetel jump’éel wa ba’ax, je’el bix Premio Estatal de Periodismo, tu k’iinil 7 ti’ Junio.



La Jornada Mayae’ ku jóok’sa’al lunes tak viernes, yéetel ku páajtal u xak’alta’al ti’ [a=https://]lajornadamaya.mx[/a]."
Latinoamericanoil yaj óolal ti’ noj báaxal,https://www.lajornadamaya.mx/k'iintsil/99183/latinoamericanoil-yaj-oolal-ti-noj-baaxal,"22 de junio, 2018","Agencias

Oochel Simon Stacpoole

K'iintsil



Viernes 22 ti' junio, 2018



U múuch’ báaxalil Argentinea’ 3-0 úuchik u lúubul tu táan Croacia, ti’ u ka’a keetil báaxal Grupo D jbeeta’ab ichil Mundial Rusia 2018.



Tu minutoil 53e’, jcroatail báaxal Ante Rebic, tu kanaj u ch’a’anúukt ba’ax ma’ patal beeta’abik tumen albiceleste portero, Willy Caballeroe’, máax ma’ tu kanaj u jab tu beel wóolis.



Kex ma’ ichil área yane’, tu minuto 80e’, Luka Modric chich kóocha’atnaje’ ka tu yoksaj uláak’ jump’éel gol, beey úuchik u p’áatal 2-0.



Tu minutoil 92e’, Rakitic tu ka’ankunsaj xookil, k’ucho’ob tak 3-0.



Walkila’ talam yanik Argentina, tumen keet p’áatik ti’ yáax báaxal tu beetaj tu táan  Islandia, le beetik k’a’anan u kaxtik ka yanak uláak’ puntos ti’.



U p’áatal wa ma’ ti’e’ Mundialo’ ma’ tu k’ab yani’, k’a’anan u yáax máan uláak’ múuch’ báaxalilo’ob Grupo D."
Ma’ unaj u beeta’al keetil báaxal tu lu’umil México: Maradona,https://www.lajornadamaya.mx/k'iintsil/99750/ma-unaj-u-beeta-al-keetil-baaxal-tu-lu-umil-mexico-maradona,"15 de junio, 2018","Reuters

Oochel Reuters

K'iintsil



Viernes 15 ti' junio, 2018



Argentinoil Diego Maradona máax ku kóochak’ wóol ka’ache’ tu ya’alaj ma’ ki’imak u yóol úuchik u yéeya’al México, Estados Unidos yéetel Canadá ti’al u beeta’al Copa del Mundo tu ja’abil 2026, ts’o’okole’ tu ya’alaj ma’ bin u náajaltmajo’ob tumen te’e lu’umo’oba’ “ma’atáan u ts’áak u yóolo’ob” ti’ futbol.



Miércoles máaniko’ FIFAe’ tu jets’aj u nojoch báaxalil Mundial ti’ u ja’abil 2926 yaan u báaxta’al Norteamérica, tumen ti’al u je’ets’ele’ yanchaj maanal ti’ u ka’atéen u yéeyajil yóok’ol Marruecos, úuchak u beeta’al jump’éel u Congresoil FIFA.



Beey túuno’, Méxicoe’ leti’e’ yáax lu’um bíin u wu’ulabt óoxtéen Copa del Mundo, tumen ts’o’okili’ u yáax k’amik tu ja’abil 1970 yéetel 1986."
U muuk’il xunáan Yucundaa ku k’uchul tak tu Noj Kaajil México,https://www.lajornadamaya.mx/k'iintsil/100825/u-muuk-il-xunaan-yucundaa-ku-k-uchul-tak-tu-noj-kaajil-mexico,"01 de junio, 2018","Oochel Javier Hinojosa/INAH

K'iintsil



Viernes 1 ti' junio, 2018



Te’e k’iino’oba’ yéetel tak 24 ti’ junio ku taala’, yaan u páajtal u ye’esajil Mixtecos: Ñuu Dzahui, señores de la lluvia, tu’ux táakbesa’an u muknáalil La Señora de Yucundaa, jump’éel noj ba’al ku ke’etel yéetel Tumba 7 ti’ Monte Albán. Le je’ela’ yáax juntéen u ts’a’abal cha’antbil táanxel ti’ Oaxaca, tu kúuchil Galería del Palacio Nacional de Ciudad de México.



Ichil u ja’abil 1535 yéetel 1550, úuchak u yantal k’oja’antáambale’ tu kaajil Pueblo Viejo de Teposcolula, Oaxaca, jlúub u muuk’ ajaw yaan te’e k’iinako’obe’, le beetik yanchaj u k’u’ubul maanal ti’ 70 mil u p’éel nu’ukulo’ob, tumen máax pata’an u k’aaba’ tumen arqueólogos beey La Señora de Yucundaa, yo’olal bix u k’aaba’ le kúuchil je’elo’ ich mixteco t’aan.



Muukile’ kaxta’ab tu ja’abil 2006, ka’alikil táan u beeta’al u táankabil dominico najil k’uj u kaajil Pueblo Viejo de Teposcolula, míin leti’e’ asab úuchben yaan ich mixteco miatsil, ba’ale’ tak walkila’ chéen ti’ ex Convento de San Pedro y San Pablo ts’a’aban cha’antbil.



E’esajile’ beeta’an yóok’ol jump’éel úuchben miatsil. U kaajile’ tu píit máansaj u ka’anal wiitsilo’ob u xamanil Oaxaca, ku náachtal tak u noojolil Puebla yéetel ku náakal tak tu xuul u lak’inil Guerrero, tumen tak te’e’ ku chikpajal úuchben chíikullo’ob ti’ le miatsila’.



Nelly Robles García, u x xak’al xookil Instituto Nacional de Antropología e Historia (INAH), tu ya’alaj jump’éel jach noj ba’al le kaxta’abo’ tumen ya’abach ti’ nu’ukulo’obe’, u ya’abile’ yaan u estiloil mezcala (yanchaj u mixtecail óol tu xuul kaajil Oaxaca yéetel Guerrero), jts’a’ab yóok’ol u wíinkilal x nuk ko’olel."
México tu táan Venezuela: ma’ patal wa’alakbali’,https://www.lajornadamaya.mx/k'iintsil/101532/mexico-tu-taan-venezuela-ma-patal-wa-alakbali-,"23 de mayo, 2018","La Jornada Maya

Oochel: SRE

K'iintsil 



Miércoles 23 ti' mayo, 2018

 

Ti’ jump’éel k’a’aytajil ts’íib ts’a’ab k’ajóoltbile’, u mola’ayil Secretaría de Relaciones Exteriores (SRE) tu ya’alaj ma’atáan u chíimpoltik bin wa no’oja’an úuchik u beeta’al yéeytambal úuch domingo 20 ti’ mayo tu noj lu’umil Venezuela, tu’ux je’ets’ u beetik u jala’achil tuka’atéen Nicolás Maduro, tumen yéeytambal beeta’abe’ ma’ jbeeta’ab je’el bix u k’áata’al ti’al ka beeta’ak ba’al yéetel democracia, jáalk’ab, keetel yéetel sáasil. Le beetike’,  najmal u t’a’anal ti’al u k’áatchi’ital máax beetik u embajadorail México tu lu’umil Caracas, beyxan u ya’alal xan ba’ax ku tukulta’al ti’ u embajadorail Venezuela ti’ knoj lu’uma’, ti’al ka yanak jump’éel sajbe’entsil t’aan ti’ sector financiero yéetel bancario ti’ u lu’umil México, ti’al ka a’alak ba’ax ba’alo’ob je’el u yúuchul wa ka yanak meyaj ichil u jala’achil Venezuela wa mina’an u táakmuk’tajil Asamblea Nacional (yo’olal jela’an tuukul ku yantal yéetel uláak’ u jaats jala’achil ti’ le noj lu’umo’), ti’ le je’elo’ táaka’an xan mokt’aanilo’ob ti’al bo’ol yéetel créditos bíin paklan yanak yo’olal u meyajil comercio exterior, u p’íitkúunsa’al le beyka’aj ku béeytal miatsil meyajo’ob yéetel múul meyaj, tu’ux táaka’an xan militar ba’al, ts’o’okole’ ku xo’ot’ol tak le ken jeel a’alak u beeta’al noj xíimbalilo’ob Venezuela. Beyxan, cancilleríae’ tu ya’alaj “ma’atáan u xu’ulul u kaxtik (...) ka yanak tuka’atéen democracia, u chíimpolta’al u páajtalil wíinik yéetel ma’ u xu’ulul u yantal páajtalil” ti’ sudamericana lu’umil. 



K’a’anan kk’a’ajsik yéeytambal beeta’ab domingo te’e lu’umo’, jelbesa’ab tumen máaxo’ob kúulpach yaniko’ob ti’, le beetik je’ets’ u yéeya’al tuka’atéen Maduro. Ba’ale’, jumpáayil ti’ ba’ax ku tukulta’al yéetel ku ya’alal yo’olal yéeytambale’, ba’ax jets’ tumen SRE, ma’ u chíimpoltik yéeytambal beeta’ab te’e kaajo’ ku beetik u máan yóok’ol principios diplomáticos ti’ mexicanoso’ob ts’o’okole’ jump’éel ba’al jach chikbesik jela’an ba’al ku beeta’al tumen máaxo’ob beetik u jala’acho’ob tak ma’ seen úuche’, tu táan le máaxo’ob yáax máano’ob yéetel tu chikbeso’ob bix u nu’ukil política exterior, ts’o’okole’ noj ba’al ti’al México, jump’éel nu’ukul ti’al u chíimpolta’al soberanía nacional.



Ba’ax k’ajóolta’an beey[i] Doctrina Estrada[/i], tak tu k’iinil táan u beetik u jala’chil Vicente Fox láayli’ leti’ ba’ax ts’áak bej ti’ ba’ax k’a’anan u beeta’al diplomacia nacional, jach sáasil u jets’ik: Méxicoe’ ma’ tu t’aan ti’al u chíimpolal, tumen ku tukultike’ le je’elo’ jump’éel ba’al ku beetik u lúubul, tumen u loobiltik u soberaníail uláak’ noj lu’umo’obe’, ku beetik wa tumen ka béeyak u je’ets’el bix úuchik u yúuchulo’obe’, yo’olal je’el ba’axak ka a’alake’, tumen uláak’ jala’acho’obe’, máaxo’ob e’esik bix u crítico tuukulo’ob le ken u jets’o’ob wa uts wa ma’ uts ba’al, yo’olal bix u je’ets’el ba’al tumen u jala’achil táanxel kaajo’obe’, le beetik u jala’achil u lu’umil Méxicoe’ chéen “bíin u p’at wa u luk’s, le kéen u yil je’el u páajtale’, máax beetik u agentes diplomáticos yéetel u éejentik, le kéen u yil je’el u páajtale’, le uláak’ agentes diplomáticos jets’a’an tumen uláak’ lu’umo’ob ti’al ka yanako’ob México, ba’ale’ ma’atáan u ya’alik, mix tu séebanil mix tu paachil k’iin, páajtalil ti’al ka éejenta’ak, p’áatak wa k’e’exek tumen táanxel lu’umo’ob u ja’alachil wa u jala’achilo’ob”.  



Ti’ ba’ax u xma’ patal éejenta’al u no’ojanil yéeytambal beeta’ab Venezuelae’, k’a’anan xan u táakbesa’al u xma’ patalil diplomacia nacional jets’a’an tumen u jala’achil Donald Trump yóok’ol u kaajil Venezuela –tumen jach talam ka na’atak beey jump’éel ba’al ku beeta’al ti’al ka yanak jets’eknakil yo’olal talamilo’ob ku máansik sudamericana lu’um-, ts’o’okole’ jach ma’atáan u yáantaj u táakpajal México ti’ junmúuch’ lu’umo’ob ts’o’ok u núup’ulo’ob yéetel Washington, tu’ux táan u kaxta’al ka lúubuk u jala’achil Venezuela ikil ma’atáan u cha’abal u yokol taak’in, úuchik u je’ets’el tumen u jala’achil Argentina, Australia, Canadá, Chile, Estados Unidos yéetel, yéetel yaj óolale’, klu’umil México, beey jump’éel kananil político yéetel económico-financieras.



Yóok’olal uláak’ ba’alo’obe’, chi’ichnak yanik ba’al tumen u lu’umil Méxicoe’ ku ya’alik ti’ múuch’tambalo’ob ku beeta’al táanxel lu’umo’obe’, ma’ tu éejentik ba’ax táan u beetik Estados Unidos yóok’ol Cuba ba’ale’ kex beyo’ táan u táakpajal ti’ jump’éel ba’al óoli’ jach beyo’ ba’ale’ yóok’ol Venezuela. Kex tumen ya’ab ba’al ku ya’alal yo’olal ba’ax táan u yúuchul ti’ política te’e lu’um je’elo’, yéetel jumpáay ti’ tuukul ku éejentik wa ma’ u jala’achil Maduroe’, ba’ax ma’ no’oja’an u beetik u lu’umil Méxicoe’ tu táan le je’ela’, ku loobiltik xan klu’umil. K’a’anan ksuut tuka’atéen ti’ principios diplomáticos beeta’ab ka’ach úuch, ka’aj chikpaj México beey jump’éel lu’um no’oja’an ba’ax ku beetik yéetel k’a’anan tu táan uláak’ noj lu’umo’ob."
“¡Salvemos a las abejas!” nu’ukbesaj táan u beeta’al Yucatán,https://www.lajornadamaya.mx/k'iintsil/101724/-salvemos-a-las-abejas-nu-ukbesaj-taan-u-beeta-al-yucatan,"21 de mayo, 2018","La Jornada Maya

Oochel Rodrigo Díaz Guzmán

K'iintsil



Lunes 21 ti' mayo, 2018



Candidato ti’al u beetik u senadoril, Jorge Carlos Ramírez Marín, lik’ul káajik u meyajil campañae’ táan u beetik jump’éel meyaj ti’al u yutsil kaab, yéetele’ ku kaxtik ka tukulta’ak ba’ax táan u yúuchul ikil táan u ch’éejelo’ob, tumen jach k’a’anan ti’al wíinik.



Ti’ ju’uno’ob je’el bix folletos, beyxan nooko’ob, redes sociales, k’uben t’aano’ob yéetel xíimbalo’obe’, Ramírez Maríne’ ku ch’a’achitik le je’ela’, tumen ku ya’alik yo’olal ba’axten jump’éel nojoch talamil yéetel ku ya’alik ba’axten k’anan u kaláanta’al ma’ u xu’ulul xuux.



K’a’anan, ku ya’alik, u ya’abkunsa’al tuka’atéen ma’ chéen le beyka’aj kaab ku beeta’alo’, k’a’anan xan u beeta’al ka yanak polinización k’áax, tumen k’a’anan ba’al ti’al u beeta’al janabe’enba’alo’ob.  



Nu’ukbesaje’ ku k’aaba’tik ""¡Salvemos a las abejas!"", jump’éel meyaj e’esik Ramírez Marín táan u beetik jump’éel yáax nu’ukbesaj ti’ u lu’umil México, tumen juntúul candidato táan u meyaj yo’olal jump’éel talamil yaan ti’ kaaj yéetel ti’ economía, ma’ chéen ti’ le lu’uma’, ti’ tuláakal yóok’ol kaab, tumen u ch’éejelo’obe’ jump’éel ba’al táan u yúuchul tuláakal tu’ux.



Ka’ap’éel ba’al ku beetik candidato le ken xuupnak ti’al u k’a’aytik ba’alo’ob, tumen táan u táakbesik le nu’ukbesaja’ ti’al u béeytal u k’uchul ti’ kaaj ba’ax ku ya’alik.



Ti’ u xíimbal meyajo’obe’ ku pa’ak’al u che’ilo’ob ts’íits’íilche’, junkúul che’ tu’ux suuk u yantal kaab, ti’ u k’áaxil máaxo’ob ku éejentiko’ob áantaj.  



Beyxan ichil uláak’ ba’alo’ob, candidatoe’ ts’o’ok u xíimbaltik kabnáalo’ob ti’ méek’tankaajo’ob yéetel múuch’kabilo’ob ku meyajo’ob xan tu’ ya’alal, ku much’ikubáaj xan yéetel aj ka’ambesajo’ob, aj xak’al xooko’ob yéetel tak táanxel kajil máako’ob, máax ti’ tu ya’alaje’, ka múuch’ko’ob múul meyaj tu yo’olal.  

Yo’olal le je’elo’, máako’ob táakan ti’ múuch’kabilo’ob, deportistas, beyxan máako’ob ku meyajo’ob yo’olal yóok’ol kaab, ts’o’ok u t’aano’ob ma’alo’ob yo’olal le nu’ukbesaja’. 



Le ba’ala’, ma’ jump’éel túumben ba’al ti’al Ramírez Marín: lik’ul 14 ja’abo’ob paachile’, ka’alikil táan u beetik u diputadoil Yucatáne’, tu ya’alaj ti’ Congreso del Estado k’a’anan u ts’aatáanta’al u ch’éejel u yik’el kaab. Beey táan u beetik u diputadoil federale’ ts’o’ok u yáantik kabnáalo’ob yéetel azúcar, ichil jump’éel múul meyaj yéetel Flor Rentería, máax síij Coahuila, tu ts’áaj k’ajóoltbil jump’éel punto de acuerdo tu kúuchil Cámara de Diputados, ti’al u k’áatik ti’ Sagarpa ka u beet wa ba’ax ti’al u xu’ulsa’al le talamila’.



Walkila’, le kéen k’uchuk Senadoe’ yaan u kaxtik ka je’ets’el u meayjta’al kaabe’, sajbe’entsil yanik ti’ u lu’umil México -ku ke’etel óoli’ yéetel jump’éel loobilaj ku yantal yóok’ol kaab-, ti’al ka ja’atsak taak’in ti’al u ts’aatáanta’al xuux, u jóok’sa’al kaab yéetel polinización ti’ k’áax. Beey ka yanak jump’éel nu’ukbesaj Fonden Apícola.

“Jach k’a’anan u táakmuk’ta’al u meyajil kaab yéetel kool ti’ le lu’uma’, tumen yaan u yáantik ya’abach baatsilo’ob meyajtik le ba’alo’oba’”, ku ya’alik candidato.  



Ichil u Máak’inal u Yik’el Kaabe’, ku k’iimbesa’al 20 ti’ mayoe’, Ramírez Maríne’ ku ki’imak óoltik múuch’kabilo’ob kaaj, parque interactivo Abeja Planet tu’ux páayt’anta’ab ti’al u xíimbaltik, beyxan u kabnáalilo’ob u kajtalil Santa Cruz ti’ u kaajil Tixkokob, máaxo’ob sáansamal u meyajo’ob ti’al u táakmuk’tiko’ob.  



Ti’al u yojéelta’al uláak’ ba’alo’ob yo’olal le je’ela’, ku páajtal u xak’alta’al u kúuchilo’ob Internet: https://www.efectocolmena.com/sensibilizacion, http://www.fao.org/, www.sagarpa.gob.mx, ichil uláak’o’ob."
U ki’il u yóok’otil danzón tu k’íiwikilo’ob u kaajil Jo’,https://www.lajornadamaya.mx/k'iintsil/102877/u-ki-il-u-yook-otil-danzon-tu-k-iiwikilo-ob-u-kaajil-jo-,"04 de mayo, 2018","Katia Rejón

Oochel Rodrigo Díaz Guzmán

K'iintsil



Viernes 4 ti' mayo, 2018



U yóok’otil danzóne’, yanchaj tu lu’umil Cuba yéetel u meyajil jpatjo’ol paax Miguel Faílde ti’ u ja’abil 1879. Ka jmáan lajun ja’abo’obe’, k’uch tu lu’umil Yucatán yéetel Veracruz yo’olal u k’áak’náabilo’ob, jk’ucho’ob xan u aj paaxilo’ob La Habana. U xaanil u sit’láankil paaxe’ ku bin u léench’intik máaxo’ob óok’ostik ti’al u náats’alo’ob. Méek’bil u yóok’osta’al lik’ul ka káaj u beeta’al. K’uch tak u tukulta’al k’aasil óok’ot tumen ku yantal u kóosik u wíinkilalo’ob yéetel ku jach péeksik u t’e’eto’ob.



Tu sigloil XX tu ch’a’aj u muuk’ beey jump’éel óok’ot suuk u beeta’al México, ts’o’okole’ ti’ Yucatáne’ jump’éel paax jach uts u yu’ubal tumen máak. U k’íiwikilo’ob Santa Lucía, San Juan yéetel Santiago ku cho’ba’talo’ob tumen ti’ ku yilikubáaj máak ti’al u chan óok’oto’ob jun chan súutuk lalaj p’is k’iin. Ts’o’ok u máan lajun ja’abo’ob káajak u yóok’ostik danzón Candelaria, ku yilik xan beey jump’éel ba’al áantik ti’al u péeksik u wíinkilal “ti’al u yéet ja’abilo’ob”.  



Suuka’ane’, ku yóok’ot máak ka’alikil táan u yúuchul paax, yéetel ku ch’éenel le kéen beeta’ak “xíimbalil”, t’aan pata’an le kéen chan je’elek máak ti’al xíimbal, tsikbal yéetel u coquetear. Tu k’íiwikil  Santiago ku je’elel máak xan ti’al u jaantik wa u yuk’ik jump’éel Coca Cola te’e chan mercadoo’, ka’alikil uláak’o’obe’ ku ye’esiko’ob bix u jach ki’il u yóok’osta’al danzón.



U múuch’ paaxil Orquesta del Ayuntamiento de Mérida ku paxik Patricia yéetel le kéen ts’o’okoke’, máaako’obe’ ku kutalo’ob tuka’atéen. Ti’ kisib che’obe’ p’ata’an wa ba’ax, je’el bix xóolte’ wa xpikit, ti’al u ye’esa’al yaan máax kulukbal, chéen lik’a’an óok’ot ba’ale’ yaan u suut.  



Ka’anal xanab, p’óok, goorra, chowak eex wa vestido, jejeláasil u nook’il aj óok’oto’ob. Yaan táankelemo’ob ba’ale’ chéen jump’íito’ob.  U ya’abil ko’olelo’obe’ yaan u bóoch’o’ob ti’al u tep’ikuba’ob ti’ iik yéetel kabal xanal ku ts’áako’ob. Xiibo’obe’, óoli’ tuláakalo’obe’, jach jats’utstak u filipina’ob wa u camisa’ob ichil u chowak eexo’ob.



Ichil paaxo’ob ku jóok’olo’ob ti’ danzóne’ ti’ yaan danzonete, el mambo yéetel chachachá. Yaan paaxo’obe’ asab séeba’an u bin u sit’láankilo’ob, aj paaxo’obe’ ku paxiko’ob jump’éel chan xaan mambo yéetel uláak’ paaxo’ob tu’ux xa’ak’tan español juumo’ob. Yaan kex jo’opéel noj lu’umo’ob ts’o’ok u máatiko’ob yéetel jelbesiko’ob danzón: Inglaterra, Francia, Haití, Cuba yéetel México.  



Tu ja’abil 1994, jpat jo’ol paax Arturo Márquez tu kuxkíinsaj u Danzón 2, jump’éel paax ku yu’ubal yéetel suuk ba’alo’ob ti’ México, ts’o’okole’ tak walkil láayli’ u yu’ubale’.  



Ichil u xookil “Gestión del Patrimonio Cultural Intangible”, xoknáalo’ob Aviela Perera, Abril Gonzáles, Martín Romero, Frida Vilchis, Diana Falcón yéetel Jackie Zúñiga González ti’ u kúuchil Centro Peninsular de Humanidades y Ciencias Sociales (Cephcis), tu ts’áajo’ob jump’éel mayakche’ yéetel jump’éel u boonil bix yanik u beejilo’ob u k’íiwikil Jo’, ti’al u beetiko’ob jump’éel “cartografía social” yo’olal u yóok’otil danzón, meyaje’ jo’olbesa’an tumen xka’ansaj Adela Vázquez. 



Ts’o’ok u máan ka’ap’éel winalo’ob káajak u xak’altiko’ob danzón yéetel táan u meyajtiko’ob jump’éel mapa tu’ux táan u táakpajal aj óok’oto’ob ti’al u tsikbaltiko’ob jejeláas ba’alo’ob yo’olal u yóok’otil danzón, ku ya’aliko’ob tu’ux yáax óok’otnaja’ano’ob yéetel jayp’éel ba’alo’ob yo’olal leti’ob. “Ko’olel sijnáal Playa del Carmen. Jo’op’éel ja’abo’ob, San Juan”, ku xo’okol.  



Tu’ux ku yúuchul óok’ote’ mixmáak ku p’áatal tu juunal. Ichilo’obe’ ti’ yaan juntúul máak mina’an u yéet óok’ot, u t’úuymaj jump’éel u bolsail plástico, ku yilik le uláak’ máako’obo’ ba’ale’ k’as su’ulak, mix máak t’u’ulpachtik. Ma’ máanak mix ka’ap’éel minutose’, le ku líik’il juntúul ko’olel ti’al u ts’áak u k’ab tu paach. Beey túuno’, ku púut kuxtalo’ob, ku kaxantikuba’ob, ku yáalkabo’ob, ku sa’atalo’ob yéetel ku k’ubikuba’ob."
"U boonil eek’o’ob yaan Tamakas ich 3D, bíin u jelbes u kaambalil ka’an",https://www.lajornadamaya.mx/k'iintsil/103348/u-boonil-eek-o-ob-yaan-tamakas-ich-3d-biin-u-jelbes-u-kaambalil-ka-an,"27 de abril, 2018","Ts'íib yéetel oochel Afp

K'iintsil



Viernes 27 ti' abril, 2018

París.



Satélite Gaiae’ walkila’ ts’o’ok u béeykunsik u bonik wa u cartografiartik ti’ 3D óoli’ kex mil 700 millonesil eek’o’ob Tamakas wa Vía Láctea. Le je’elo’ ti’al ka béeyak u yojéelta’al beyka’aj náachil yanik ti’ Yóok’ol Kaab mil 300 miilonesil eek’o’ob, beey úuchik u ts’a’abal k’ajóoltbil miércoles máanik tumen Agencia Espacial Europea (ESA, yo’olal bix u k’aaba’ ich inglés).



U yojéelta’al le ba’aloba’ jach k’a’anan yéetel noj ba’al tumen yaan u k’exik ba’ax yáax tukulta’an yo’olal u kaambalil ka’an yéetel bix u na’ata’al Tamakas, beey tu ya’alaj Uwe Lammers, u jxak’al xookil Gaia ti’ u kúuchil ESA. 

 

Yéetel u yáantajil Gaia ku páajtal k ilik bix ts’o’ok u k’ajla’ayil Tamakas, óoli’ beey ka kbeet u meyajil arqueoastronomía (...) ti’al u béeytal u na’ata’al bix jach úuchik u yúuchul ba’al tu k’ajla’ayil universo, tu ya’alaj Günther Hasinger, máax jo’olbesik ciencias ti’ ESA, úuchik u tse’ek ti’al u ts’áak k’ajóoltbil ba’ax ts’o’ok u yojéelta’al ti’ jump’éel Salón aeronáutico, ti’ u lu’umil Berlín.



[b]U kaxta’al tu’ux ku jóopol sáasil[/b]



Satélitee’ túuxta’ab tu ts’o’okbal u ja’abil 2013, u meyaje’ u kaxtik tu’ux ku jóopol u sáasilo’ob kgalaxiail, 1.5 millonesil kilómetros náach p’aatal ti’ Yóok’ol Kaab. Nu’ukule’ ku beetik kex 500 millonesil p’iiso’ob ti’ jump’éel k’iin. Ba’ax ku much’kíinsike’ ku k’ujsa’al Yóok’ol Kaab, ts’o’okole’ ku xak’alta’al tumen 450 u túul aj xak’al xooko’ob, ti’ junk’aal noj lu’umo’ob.



Gaiae’, káaj u meyaj tu ja’abil 2014, ts’o’okili’ u yáax túuxtik jayp’éel ba’alo’ob tu winalil septiembre ti’ u ja’abil 2016, tu’ux ojéelta’ab bix yanik mil 100 millonesil u eek’ilo’ob Vía Láctea, ba’ale’ satélite chéen béeychaj u yojéeltik, kex ma’ chuka’ane’, beyka’aj u náachil 2 millonesil eek’o’ob. 



Chéen jump’íit túuntaj, tu ya’alaj Frédéric Arenou, u jxak’al xookil CNRS ti’ u kúuchil Observatorio de París-PSL. 



Walkila’, jump’éel ki’ichkelem u cha’anta’al sáasilo’ob, beey u tukultik François Mignard, máax jo’olbesik xak’al xook CNRS, yéetel máax jo’olbesik u múuch’meyajil Francia ti’ u nu’ukulil Gaia. 



Le kéen ojéelta’ak bix yanik u náachil eek’o’obe’, yaan u páajtal u yila’al beyka’aj u léembal, u ja’abil, bix u máan k’iin ti’, beey úuchik u ya’alik Frédéric Arenou.



Ba’ax much’kíinsa’ab tumen Gaia ichil u winalil julio ti’ u ja’abil 2014 tak mayo ti’ u ja’abil 2016 jts’a’ab k’ajóoltbil ti’ Internet, le beetik je’el máaxak je’el u páajtal u xak’altike’."
Kaxta’ab k’an xok 512 u ja’abil ichil u ja’ilo’ob,https://www.lajornadamaya.mx/k'iintsil/103509/kaxta-ab-k-an-xok-512-u-ja-abil-ichil-u-ja-ilo-ob,"25 de abril, 2018","Pl

Oochel Ch’a’aban Instagram @juniel95

K'iintsil



Miércoles 25 ti' abril, 2018

Londres.



Aj xak’al xooko’obe’ tu kaxtajo’ob juntúul k’an xok yaan kex 512 ja’abo’ob u yúuchbenil, ka’alikil táan u báab tu k’áak’náabil Océano Ártico, naats’ Groenlandia, le ba’alche’a’, leti’e asab úuchben kuxa’an yaan yóok’ol kaab, beey úuchik u ts’a’abal k’ajóoltbil tumen u pik’il ju’unil Science. U ja’abil ba’alche’e, je’ets’ yo’olal u nojochil, tumen ku tukulta’ale’ ku nojochtal kex jump’éel centímetro ja’ab man ja’ab. 



Máaxo’ob beet xaak’alil, ti’ u noj najil xook Universidad Ártica de Noruega, tu ya’alajo’obe’ ts’o’ok u ye’esa’al u k’anil xoko’ob Groenlandiae’ maanal ti’ jo’o k’aal ja’abo’ob ku kuxtalo’ob yéetel u ya’abil u ja’abilo’ob kuxtale’ ku báabo’ob ti’al u kaxtik u xch’uupilo’ob.



Aj xak’al xooko’obe’ ku tukultiko’ob ba’alche’ kaxta’abe’,  máan u kaxt u xch’uupil ya’abach ja’abo’ob ba’ale’ wa ma’ beyi’i, u k’áat u ya’al yanchaj ya’ab u xch’uupil tu kuxtal.



Leti’obe’ táan xan u xak’altiko’ob u ADNil le ba’alche’o’ ti’al u yojéelta’al uláak’ ba’alo’ob ti’ u genesilo’ob tumen beyo’ je’el u páajtal u yila’al ba’ax jets’ik wa ba’ax beetik ka kuxlako’ob le beyka’aj ja’abo’obo’.



Beyxane’ ila’ab u ya’abil u k’anil xoko’ob Groenlandiae’ ku jaantiko’ob kay, kex tumen mix juntéen ila’ak bix u máano’ob chuuk. Ba’ale’ kex beyo’, jak’be’en óol ba’al, tumen ts’o’ok tak u kaxta’al u xiixel renos yéetel tsíimino’ob ich u nak’o’ob.



Le nojoch kayo’oba’ yanchajo’ob táanil ti’ Revolución Industrial yéetel ti’ chuk kay ti’al koonol, le beetik k’ajóolta’ano’ob beey u chíikulal kuxtal ichil u máan k’iino’ob, tumen yéetel leti’obe’ je’el u páajtal u xak’alta’al bix ts’o’ok u jelbesik ba’al, ba’ax ku beetik wíinik ti’ k’áak’náabo’ob.

 

U múuch’kabil Sociedad de Pesca de las Islas Británicas t’aanaj yo’olal u k’a’ananil le ba’alche’a’, tumen leti’e’ ts’o’ok u kaxtikubáaj ti’al u ya’abkunsik k’anil xoko’ob ti’ k’áak’náabil Océano Ártico, le beetik k’a’anan u beeta’al nu’ukbesajo’ob no’ojantako’ob ti’al u kaláanta’alo’ob."
Ku ts’áak k’ajóoltbil AMLO jump’éel cómic tu’ux ku t’aan yo’olal túumben aeropuerto,https://www.lajornadamaya.mx/k'iintsil/104074/ku-ts-aak-k-ajooltbil-amlo-jump-eel-comic-tu-ux-ku-t-aan-yo-olal-tuumben-aeropuerto,"17 de abril, 2018","La Jornada Maya

Boonil ch'a'aban web

K'iintsil 



Martes 17 ti' abril, 2018



Te’e k’iino’oba’ táan u yantal jejeláas xwo’okin tuukulo’ob yo’olal meyaj yaan ti’al u beeta’al Nuevo Aeropuerto Internacional de la Ciudad de México (NAICM), le beetik ti’al u yojéelta’al uláak’ ba’alo’obe’, jts’a’ab k’ajóoltbil jump’éel cómic tumen Andrés Manuel López Obrador yéetel u múuch’kabil Morena, ku k’aaba’tik [i]Un Aeropuerto que No Debe Aterrizar[/i].



Ichil lajka’ap’éel wáalalo’obe’, ku tso’olol ba’ax ku tukultik AMLO yéetel Morena yo’olal u líik’sa’al le kúuchilo’, tu’ux ku je’ets’el, jaaj k’a’anan u nojochkíinsa’al beyka’aj péepen k’áak’ ku jáayal te’e noj lu’uma’, tumen ku ch’a’abal bix yanik uláak’ noj kaajo’ob je’el bix Nueva York, Roma, Buenos Aires, Moscú, Colombia, ichil uláak’o’obe’, tu’ux ku beeta’al uláak’ aeropuertos ti’al u chan ch’éensa’al u seten cho’obal u aeropuertoil asab k’a’anan, ba’ale’ kex ka beeta’ake’ ma’atech u k’a’alal le yáax beeta’ano’, tumen ya’abach taak’in p’aatal te’elo’.



Te’e pik’il ju’uno’, ku tso’olol xan beyka’aj taak’in ts’o’ok u k’a’abéetkunsa’al, yéetel bix uchik u ya’abkunsa’al. Tumen káajike’, tukulta’ab yaan u k’a’abéetkunsa’al ti’al u beeta’ale’ 169 mil millonesil pesos, ba’ale’ walkila’ ts’o’ok u k’uchul tak 250 mil millonesil pesos. Ichil le je’elo’ ti’ yaan u 89 por cientoil taak’in k’áata’ab tumen Secretaría de la Defensa Nacional ti’al u líiksa’al pak’ bak’pachtik NAICM.



Beyxan ku xo’okol ba’alo’ob yo’olal k’aasil táan u beeta’al ti’ yóok’ol kaab ka’alikil u líik’sa’al NAICM, tumen beey ts’o’ok u je’ets’el tumen biólogos, científicos yéetel aj xak’al xooko’ob.



Ts’o’okole’ ku xo’okol ba’ax je’el u yúuchul wa ka xu’ulsak u beeta’al Aeropuerto, tumen le je’elo’ ma’ u k’áat u ya’al wa yaan xan u xu’ulul meyaj moktant’a’an yéetel mola’ayo’ob, ts’o’okole’ ma’ xan táan u sa’atal u taak’inil pensionistas ts’o’ok u yáax beeta’al."
"NAICM, ba’al ku óol náats’al ti’ Canal de Panamá: Slim",https://www.lajornadamaya.mx/k'iintsil/104075/naicm-ba-al-ku-ool-naats-al-ti-canal-de-panama-slim,"17 de abril, 2018","La Jornada Maya

K'iintsil 



Martes 17 ti' abril, 2018



Empresario sijnáal tu noj lu’umil México, Carlos Slim, tu táakmuk’taj meyajil táan u beeta’al ti’al u líik’sa’al Nuevo Aeropuerto Internacional de la Ciudad México (NAICM), tumen tu ya’alaj k’a’anan ti’al u sutulsuut taak’in, u yantal meyaj yéetel u jóok’sa’al táanil le noj lu’uma’, u ya’abile’ ti’ ku yúuchul tu baantail xaman-lak’in Valle de México.



Le ka tu’ ya’alaj ba’ax ku tukultik yo’olal le meyajo’, ti’ jump’éel múuch’ k’a’aytajil tsikbale’, tu ya’alaje’, u tsikbalta’al ba’al yo’olal túumben kúuchil u jáayal péepen k’áake’ ma’ unaj u suut chéen ti’ wa ko’oj wa ma’ ko’oj u beeta’ali’, “tumen ma’ jump’éel kiis buuts’ le ku ma’analo’, k’a’anan u yila’al ba’ax ku taal tu paach le kéen káajak u sutulsutta’al taak’in” le kéen jo’op’ok u beeta’al. 



“Mix juntéen ichil in kuxtal in yáax il jump’éel meyaj tu’ux ka yanak ya’ab u yutsil taak’in le kéen beeta’ak je’el bix Nuevo Aeropuerto. Noj ba’al le táan u beeta’alo’, chéen ku páajtal in ketik yéetel Canal de Panamá”, tu ya’alaj máax jo’olbesik u mola’ayil Grupo Carso.



Beyxan tu ya’alaje’, ti’ u kúuchil u jáayal péepen k’áak’ ku meyaj ti’ le k’iino’oba’ k’a’anan u xak’alta’al jejeláas meyajo’ob, ti’al ka yanak u kúuchil u yantal miatsil yéetel koonol, k’íiwiko’ob yéetel tu’ux u náaysik u yóol máak, kúuchilo’ob meyaj, kajtal yéetel ulabtajil, najilo’ob xook, ba’ale’ beyxan kúuchil tecnología yéetel e’esajilo’ob, ichil uláak’ ba’alo’ob."
Juntúul j jo’olbesaje’ je’ex juntúul relojero ku beetik u meyaj nu’ukul tu beel,https://www.lajornadamaya.mx/k'iintsil/104119/juntuul-j-jo-olbesaje-je-ex-juntuul-relojero-ku-beetik-u-meyaj-nu-ukul-tu-beel,"16 de abril, 2018","La Jornada Maya



Mérida, Yucatán

Lunes 16 de abril, 2018



Ichil u k’iinilo’ob tu’ux ts’o’ok u p’áatal chéen  máaxo’ob ku báaxalo’ob ti’ política ku pakta’alo’obe’, Sergio Can ku k’a’ajsik to’on u k’a’ananil u jo’olbesa’al múuch’ilo’ob, ichil máaxo’ob ku meyaj, ich baatsil wa ich kaaj. “Jach u jaajile’, wa ka béeyak kk’exik u beetik u políticoil juntúul máak ti’al u jo’olbesik meyaje’, míin walkila’ yaanal ba’al le ku yúuchul Méxicoe’”. 



Je’el bix juntúul máak ku meyaj Ganso Azul, maquiladora tu’ux yaan u jejeláas ba’alo’obe’, ku tsikbalta’al tumen Can bix úuchik u káajal u jo’olbesik u jaatsil meyaj producción, tu’ux tu kanaj yéetel tu yáantaj u jets’ u nu’ukbesajilo’ob ti’al u yila’al bix bíin beeta’ak meyaj, beyxan bix kéen p’i’isik ba’ax yaan u jóok’sa’al tumen mola’ay, ba’ale’ beyxan tu yilaj bix k’a’anan u jo’olbesik u múuch’ meyajil, ma’ beey juntúul jala’ache’, unaj u beeta’al beey juntúul jo’olbesajil meyaj. 



Káajike’ leti’e’ ku meyaj beey capturista, ba’ale’ kex tumen chéen u ts’o’oksmaj u xookil secundariae’, je’el bix u tsikbaltiko’, ma’ jump’éel ba’al tu k’alaj u beel ti’al u jóok’ol táanil tu meyaj, tumen tu kanaj tak inglés, yéetel u yáantajil xan le mola’ayo’, máax ku kaxtik u yáantik máaxo’ob ku meyajo’ob te’elo’, tu ts’o’oksaj u xookil preparatoria, ts’o’okole’ walkila’ táan u xokik ti’ Internet ingeniería en sistemas. 



“Kaambal yéetel ka’ansaj”, ku chíimpoltik Can, je’el bix unaj u beetik juntúul máax ku jo’olbesaj, tumen in ti’ale’ jach k’a’anan “we’esik ba’ax ts’o’ok in kanik”.

Je’el bix yáax meyajnaj beey jchuuy, jt’oox nu’ukulo’ob, tu kúuchil calidad yéetel ingenieriae’, ts’o’ok u ka’ansik u yéet meyajo’ob ti’al ka jóok’ok meyaj ba’ale’ beyxan ti’al ka náachchajak u tuukulo’ob. 



“Kin kaxtik bix je’el u páajtal in we’esik yéetel u yáantajil uláak’ máako’obe’, bix yóok’ol kaab yaan aktáan to’on. Ka nojochchajako’on yéetel ka k il ba’ax ma’atech k ilik ka’achi”. 



“Le kéen oojko’on ti’ Lean manufacturing; leti’e’ tu’ux ku meyajta’al ba’al ba’ale’ jach ma’ tu p’áatal mix jump’íit u yalabil, ka na’ataik beey teech juntúul máak ku jo’olbesaje’, beey táakanech xan ichil junmúuch’ máako’ob yéetel a múul meyaje’ ku beetik u t’anikubáaj máak tu beel, ti’al a wa’alik bix a wu’uyikabáaj, ba’ale’ beyxan ti’al u páajtal a meyaj kex ka yanak talamilo’ob, tumen wa ma’ ya’ab ku yantale’, asab séeba’an u meyaj le múuch’o’”. 



“Ma’ tu páajtal kjo’olbesik meyaj wa k’uuxo’on, ma’ tu páajtal kjo’olbesik meyaj wa jumpáay yaniko’on”, ku ya’alik.  



Can ku ya’alik ja’ayp’éel ja’abo’ob paachile’, talam u ti’al u jatsik juntúul jo’olbesaj meyaj ti’ juntúul jala’ach. “Asab uts ta wich a beetik a jala’achil, ba’ale’ k’uch u k’iinil yanchaj kk’éexel, yanchaj u k’éexel teen, ti’al kkaxtik máax kéen u jo’olbes meyaj. Ma’ tin wilaj wa teen bíin súutken jo’olbesajil meyaj, mix in náakal tak tu’ux yanen”. 



In beetik relojeros máako’ob jump’éel ba’al jach in k’áat 



Relojeros, je’el bix u k’aaba’intik Can máaxo’ob ku jo’olbesajo’ob, tumen ku beetiko’ob u meyaj tuláakal ba’al ti’ jump’éel máquina. “Wa k na’atik mola’ay beey jump’éel reloje’, teen beey u relojeroil, máax ilik ka laj yanak u nu’ukulilo’ob tu’ux k’a’anan u yantal, ka meyajnajak je’el bix k’a’anane’, yéetel le kéen k’aschajak wa le kéen k’a’abéetchajak ka utsikíinta’ake’, ka béeyak u beeta’al”. 



Ichil uláak’ ba’alo’obe’, ku ya’alik jach k’a’anan xan u ch’a’anukta’al le kéen yanak u k‘e’exel wa ba’ax. “Relojo’obe’ ku bin u k’éexelo’ob, ts’o’okole’ to’one’ k’a’anan kk’éexel le ken k’éexek xan, talam ba’al ba’ale’ noj ba’al ba’ax ku najáalta’al”.



Ichil u tuukulil bix juntúul relojeroe’, ku ya’alik wa ka je’ets’ek ichil u meyajil políticae’ je’el u beetik u k’éexel k’aasil tuukulo’ob ku ya’alal tu yóok’olal. 



Ku ya’alike’, jayp’éel ja’abo’ob paachile’ káaj u báaxal ti’ política. “Ook tin tuukul in beetik, kex bolonp’éel ja’aob’ob paachil ka káaj in wokoli’, k’uch tak in beetik u splenteil máax táan u beetik u candidatoil ti’al u jala’achil in kaajal (Kinchil, Yucatán), ba’ale’ ka’aj máanen ichil le ba’alo’obe’, tin wilaj ba’alo’ob mix juntéen in yáax ilej, tin wilaj uláak’o’ob ts’o’okili’ in wu’uyike’ ba’ale’ ma’ in yáax il wa jaaji’, yéetel uláak’o’ob mixtech u máan tin tuukul”.  



Beey ma’ tu náajaltaj yéeytambale’, Cane’ ku tsikbaltik k’as chi’ichnakchaj tumen tu yóotaj u jel báaxal ti’ política; ba’ale’ ka tu yilaj yaan bix u jóok’ol táanil tu meyaje’ te’e mola’ay tu’ux ku meyajo’, tu yilaj u ts’o’oksik u xook yéetel u ch’a’ak yaanal bej. “Yanchaj in tukultik ba’ax k’a’abéet ti’ in kuxtal, wa in báaxal ich política wa in meyaj, in ts’o’oksik in xook yéetel in wilik ba’ax ku taal tu paachil k’iin”.  



Ti’al a jo’obesaje’ unaj a táanilkunsik valores yéetel chíimpolal, leti’e’ ba’alo’ob jach ku yila’al ti’ u mola’ayil Ganso Azul; le je’elo’ ku ye’esik jump’éel mola’ay no’oja’an ti’al u nojba’alta’al máak yéetel meyaj. “Wa tuláakal le ba’alo’oba’ ku yantal ichil máaxo’ob ku meyajo’ob ti’ jala’achile’, ya’abach ba’alo’ob yaanal bix wale’, je’el u séebta’al u beeta’al trámites, je’el u k’uchul áantaj tak tu’ux k’a’abéete’ yéetel taak’ine’ je’el u k’a’abéetkunsa’al tu beel”.



“Ma’ táan knáachtal ti’ u tuukulil je’el u páajtal kbeetik je’el ba’axak beey mexikano’one’, je’el kketikbáaj yéetel uláak’ táanxel lu’umo’ob”, ku tukultik. 



Tu ts’ooke’, ku chíimpoltik u yóol yukateko’ob ichil tuláakal u jejeláasil meyajilo’ob ku beeta’al. “Ts’o’ok k e’esik je’el u páajtal kbeetik u k’éexel ba’al, ts’o’okole’ tbeetaj ti’al u yantal jump’éel u nu’ukbesajil ti’al kbeetik ba’al. Ku páajtal kbeetik u meyaj. Yaanto’on u jach ma’alo’obil ba’al ti’al kjóok’sik meyaj yéetel u k’abil yuketeko’ob meyajtik, tumen u ts’áamaj u yóolo’obi’, ts’o’okole’ u je’ek’atmaj u tuukulo’ob ti’al uláak’ ba’alo’ob, le beetik wa u jets’maj u yóolo’ob ti’ le je’elo’, mina’an mixba’al beetik u je’elel”."
U ki’ichkelemil u surrealista meyajil Carringtone’ táan u ye’esa’al tu’ux yanchaj k’alabil,https://www.lajornadamaya.mx/k'iintsil/104174/u-ki-ichkelemil-u-surrealista-meyajil-carringtone-taan-u-ye-esa-al-tu-ux-yanchaj-k-alabil,"16 de abril, 2018","Ts'íib yéetel oochel Hermann Bellinghausen

K'iintsil 



Lunes 16 ti' abril, 2018



Kuxa’an, kimen wa jela’ane’, Leonora Carrington ku ts’áak u máaktsil le kúuchilo’ob tu’ux ku ts’a’abal cha’antbil u meyajil yo’olal u ba’alilo’ob beetik u balak’, u xaan áalkab, u xíimbal, u xik’nal, wa u laj beetik tuláakal. Beey túuno’, u túumben kúuchil e’esajil beeta’al ti’al u póol meyajo’ob tu kaajil San Luis Potosí ku chikbesik ki’ichkelem baakel. Leti’e’ juntúul ti’ le jach p’íit surrealita máak meyajt yéetel chikpaj tak ka jts’o’ok siglo XX. Ti’al le ja’ab 2018a’ u k’áaxil, o ba’alche’il, u paaxil, u ajbáaxal t’aanilo’ob, u k’aak’as ba’alilo’ob yéetel u ángeilo’obe’ k’ucho’ob tak tu’ux ma’ tukulta’ani’: jump’éel k’alabil. 



Kúuchil tu’ux ku páajtal u beeta’al je’el ba’axake’ 



U kúuchil Centro de las Artes ti’ u noj kaajil San Luis Potosí k’a’abéetkunsa’ab beey u kúuchil k’alabil ichil u ja’abil 1890 tak 1999. Ya’abach máako’ob k’a’alo’ob te’elo’ jach lúub u yóolo’ob, muk’yajnajo’ob, choko poolchajo’ob yéetel yancha u p’áatalo’ob te’elo’. Juntúul máak súut jala’achil: Francisco I. Madero. Kúuchile’ jla’ab tumen jp’a’at chéen beyo’, ba’ale’ walkila’ k’alabile’ ku meyaj beey jump’éel kúuchil tu’ux ku páajtal u beeta’al je’el ba’axake’ (kaambal, xookil, e’esajil) ts’o’okole’ te’e yáax k’iina’ táan u k’a’abéetkunsa’al ti’al u ye’esajil u meyajil Leonora Carrington.



Kúulpach tuukule’ ku ye’esik bix síijik criaturas yéetel k’aasil ba’al k’ala’an ti’ chowak bejo’ob yéetel tu’uk’ilo’ob tu’ux ku chikpajal jump’éel u ts’íib Octavio Paz, tu jeel boon beeta’ab yéetel k’i’ik’ yéetel ta’, beyxan ku ye’esa’al ba’ax yaan u yil ts’íib yéetel surrealista’ob k’ucho’ob México. Ich sáasil wa ich éek’jolch’e’enile’, ti’ jujump’éel tu’uk’ilo’obe’ ku ch’eneb ba’abalo’ob ku jóok’ol ti’ u tuukul máak yéetel ti’ u k’ab Leonora’. Leti’, tsíimin-ko’olel sutulsuutnaaj yo’olal u ki’imak óolal jk’iin André Breton, celtail gacela tu p’ataj paachil u baatsil yéetel xtoopa’an Europa ku ba’atel ti’al u k’uchil México yéetel tuláakal u baakel.



[b]Náay jáalk’abta’ab, Sajakil yéetel xma’ xuulil ch’e’en ku k’a’am juum[/b]



Beey, tak wa ma’ beyi’, ba’ale’ yóok’ol kaab tu’ux ku yokol u yóok’ol kaabil Leonora Carrington. Náayo’ob jáalk’abta’an. Sajakil yéetel xma’ xuulil ch’e’en ku k’a’am juum. U ye’esajil úuchben ba’alilo’ob. Tsikbalo’ob ti’al u beeta’al che’ej. Úuchben potosinoil ergástula ku taal u jach chukbes ba’al, mix juntéen tu p’atajo’ob Leonora ka’alikil táan u máan u xíimbal. Ko’ox a’alike’, ka yáax jóok’sa’ab El séptimo caballo y otros cuentos (Siglo XXI Editores, 1992), uktéen párrafoil ti’ le tsikbalo’, u yuktéenil tsíimine’, uktéen u ya’alik 77… tu wáalil 77.  



Ti’ u meyajil [i]Los últimos días de Nuevo París (The Last Days of New Paris, Del Rey Books, 2016),[/i] jfantástico ts’íibe’ China Miéville, je’el bix u beeta’al tumen Phillip K. Dick ti’ u meyajil El hombre en castillo, ku xo’okol bix úuchik u k’a’alal ichil u máan k’iin ti’al ma’ u páajtal u ts’o’okol ba’ateltáambal ti’ u kaajil París, tu ja’abil 1941 yo’olal u jk’atunilo’ob Alemania, yéetel tu ja’abil 1950 resistenciae’ láayli’ chika’an yo’olal ba’ax beeta’ab tumen xperiodista yéetel xch’úuk yanqui máax tu ye’esaj tu lu’umil Marsella bix u jóok’sa’al surrealista ba’al. Káaj u yantal kuxtal ti’ u ba’alilo’ob. Ku xíimbal manifs (u chikbesajil) beeta’an tumen Magritte, Delvaux, Varo, Picasso, Domínguez, Paalen, Ray, Lamba, Tanguy. Ernst wa Breton tu paach ba’ax jaaj. U yáax manifil, tu’ux óoli’ ku pe’ech’el u noj máakil, juntúul u jba’alte’elil resistencia, jump’éel Bicicleta y ciclista beeta’an tumen Leonora Carrington ku t’u’ulpachtik kex kanwáal."
"Sergio Pitol, t’a’an ti’al u ts’ook xíimbalil",https://www.lajornadamaya.mx/k'iintsil/104303/sergio-pitol-t-a-an-ti-al-u-ts-ook-xiimbalil,"13 de abril, 2018","Fabiola Palapa Quijas y Eirinet Gómez, corresponsal

Boonil Manjarrez

K'iintsil



Viernes 13 ti' abril, 2018



U máan xíinximbale’ ma’ chéen jump’éel ba’ax tu ts’áaj u yóol u kuxtal Sergio Pitol, u ts’íibtik káan iik’ ti’ile’ uláak’ ba’ax xan líik’sej. Jts’íibe’ ku tukultik k’a’anan u xíimbal u tuukul máak ti’al “ma’ u yantal u xuulilo’ob, ma’ u k’alikubáaj máak mix u beeta’al ba’ax suuka’an, k’a’abéet u tukulta’al yóok’ol kaabe’ jump’éel noj ba’al yéetel jela’an, k’a’abéet u yojel máake’, to’one’ chéen junch’aajo’on ti’ le nojoch lu’umila’ ts’o’okole’ tuláakal ba’al ku sa’atal”. 



Pitole’ jkíim jo’oljeak jueves, las 9:30 ja’atskab k’iin, tu kaajil Xalapa, uchak u talamchajal ti’ u k’oja’anil afasia progresiva, ts’o’okili’ u tsa’ayal ti’ jayp’éel ja’abo’ob paachil.  



Táankelem ka tu yu’ubaj k’a’anan u máan xíinximbal, yéetel u máan k’iine’ jp’áat beey leti’ u nooyil u ts’íib, tumen ya’ab máako’ob ti’ América Latina yéetel uláak’ táanxel lu’umo’ob u xokmajo’ob u meyaj. 



Síij tu lu’umil Puebla, tu k’iinil 18 ti’ marzo ti’ u ja’abil 1933. Ka tu chukaj jo’op’éel u ja’abile’, tsa’ay ti’ paludismo, k’oja’an k’ajóolta’an beey “malaria consultiva”, le beetik kex jach paale’ utschaj tu yich xook tumen ku ya’alal ti’ k’a’anan u je’elel. Káaj u xokik Verne, Stevenson, Dickens, ts’o’okole’ ka tu chukaj lajka’p’éel u ja’abile’ ts’o’okili’ u ts’o’oksik u ts’íibtik [i]La guerra y la paz.[/i]



 Ka tu chukaj waxaklajun wa uklajun u ja’abile’ ku na’atik tu beel u ts’íibo’ob Proust, Faulkner, Mann, Wolf, Kafka, Neruda, Borges, u meyaj aj k’aay tuukulo’ob Contemporáneos, mexaikano’ob yéetel u jach k’a’ananil aj ts’íibo’ob España.   

Waxaklajun ja’abo’ob kajlaj Europa.Tu xokaj derecho tu lu’umil México, tu noj najil xook Universidad Nacional Autónoma de México (UNAM) yéetel tu jo’olbesaj le xookil je’elo’ ti’ Universidad Veracruzana de Xalapa yéetel ti’ Universidad de Bristol, tu lu’umil Estados Unidos. Pitol tu beetaj u jk’ex t’aanil, jka’ansaj, jxak’al ts’íib yéetel diplomáticoil París, Varsovia, Budapest, Moscú yéetel Praga.



Ti’ jump’éel k’áat chi’ tsikbal tu beetaj tu pik’il ju’unil La Jornada, tu ja’abil 2010, jts’íibe’ tu ya’alaj: “Tene’ ku páajtal in wa’alike’, teen le áanalte’ob in xokmaj, boon in wilmaj, paax u’uya’an yéetel tu’ubsa’an, bejo’ob in xíimbaltmaj. Máake’ leti’e’ ba’ax tu kuxtataj tu paalil, u baatsil, jaytúul u éetailo’ob, jayp’éel noj ba’al u beetmaj, ba’ax náaksik u yóol. Máake’ u ya’abil ba’alo’ob ku mantats’ u p’íitkunsa’al. Máake’, leti’ k’iino’ob ku máansiko’, ba’ax ku jach óotik yéetel ba’ax ku oksaj óoltik”.  

Ti’ jump’éel k’áat chi’ tsikbal jbeeta’ab tumen Carlos Monsiváis, tso’ol tumen Pitole’ mantats’ u yáantikubáaj yéetel Jorge Luis Borges, le kéen k’a’alak u beel ti’ jump’éel ts’íib, tumen le kéen p’áatak ma’ tu yutstal u ts’o’oksik junkóots ts’íibe’ ku jan k’a’ajsik u meyaj argentino jts’íib ti’al u béeytal u k’alik. 



“Tu ja’abil 1952 ka tin k’ajóoltaj u meyaj Borges, ichil jump’éel sumplemento tu’ux ts’a’ab k’ajóoltbil La casa de Asterión. Míin leti’ u jach noj ba’alil ts’íib tin kaxtaj. Beey uláak’ jump’éel t’aane’. Mix juntéen in yáax xok ki’ichkelem ba’al je’el bix le je’elo’. K’aja’antech wáaj cihil u ja’abilo’ob cincuentae’ ku k’ujsa’al tu kúuchil áanalte’ob u pik’il ju’unil [i]Sur,[/i] tu’ux mantats’ u jóok’sa’al u ts’íib Borges. Kin manik óoli’ jach chéen ti’al in xokik u meyaj, ba’ax ku ya’alik yo’olal cha’an yéetel u chowak ts’íibo’ob. 



“Chéen wa jaytúul máako’ob xokik tu lu’umil México. U pik’il ju’unil [i]Sure’[/i] tu nats’en yiknal u ajts’íibilo’ob Argentina. Wa ka in xak’alt jayp’éel ts’íibo’ob beeta’ab te’e k’inako’obe’, ku ja’ak’al in wóol tumen jach k’aas in wiliko’ob. Chéen ku páajtal in chíimpoltik Guiraldes, W. H Hudosn, noj ts’íibo’ob ku beetik yéetel u kóom novelasil Bianco, u tsikbalo’ob Silvina Ocampo”, tu núukaj ti’ Monsiváis. 



Sergio Pitol táaka’an ichil u ja’abil jts’íibo’ob Medio Siglo, tu’ux táakbesa’an xan jts’íibo’ob Carlos Monsiváis, José Emilio Pacheco, Elena Poniatowska, Juan García Ponce, Juan Vicente Melo, Juan Manuel Torres yéetel José de la Colina, ichil uláak’o’ob.



Tu ja’abil 2013 beeta’ab jump’éel tse’ek chíimpolal tu kúuchil Palacio de Bellas Artes, uchak u k’iimbesik 80 ja’abo’ob, jts’íib yéetel jk’ex t’aane’ jp’áat kutal tu kúuchil Manuel M. Ponce, tu’ux tu yu’ubaj ba’ax a’alab tumen u éetajilo’ob, u xoknáalo’ob yéetel máaxo’ob xak’altik u meyaj, máaxo’ob tu ya’alajo’ob juntúul jáalk’ab óol máak, jach yaan u yóol yéetel u ki’imak óolal, jts’íib ku ya’alik jejeláas ba’alo’ob yéetel tuláakal ba’al ku sutik káan iik’ ti’ilil.  



U meyaj jts’íibe’ ts’o’ok u su’utul ich jejeláas t’aano’ob (francés, alemán, italiano, polaco, húngaro, holandés, ruso, portugués yéetel chino). Ichil u ts’íibo’ob jach k’ajóolta’ane’ ti’ yaan: [i]Tiempo cercado[/i] (1959), [i]No hay tal lugar[/i] (1967), [i]Infierno de todos[/i] (1971), [i]El tañido de una flauta[/i] (1973) y Asimetría (1980), [i]El arte de la fuga[/i] (1996), [i]El desfile del amor [/i](1984), yéetel [i]La vida conyugal [/i](1991)."
"LSD ""Noj ki’imak óolal wáa nuumyaj xíinximbal""",https://www.lajornadamaya.mx/k'iintsil/104393/lsd-noj-ki-imak-oolal-waa-nuumyaj-xiinximbal,"12 de abril, 2018","Dpa

Oochel Imperial/Beckley Foundation

K'iintsil 



Jueves 12 ti' abril, 2018



Tu k’iinil viernes 16 ti’ abril ti’ u ja’abil 1943, Albert Hofmanne’ táan ka’ach u líik’sik ba’al tu’ laboratorioil p’aatal tu kúuchil Sandoz, tu kaajil Basilea, ts’o’okole’ k’as chi’ichnak tumen ma’ tu kaxtik ba’ax ts’aakil je’el u beetik u yáalkab u k’i’ik’el wíinik tu beel, chéen ti’ le je’elo’ ka’aj tu jach ki’ óolsaj u yóol. Químicoe’ tu túuntaj le ba’ax yéetel táan ka’ach u xaak’alo’: dietilamida de ácido lisérgico, LSD.



Beey úuchik u tsikbalta’al tumen Hofmann ba’ax úuchij, ti’ jump’éel múuch’tambal beeta’ab Basilea, úuchik u k’iimbesa’al 100 u ja’abilo’ob, tu ja’abil 2006: “Yanchaj in luk’ul laboratorio, tin wu’uyaj beey yaan ba’ax ku yúuchul tene’. Binen tin wotoch yéetel in t’íinchak balak’ ookil, chilajene’, ka’aj ki’ichaj un wóol. Tuláakal ba’ax kin tukultike’ jach ku taal u yúuchul tin táan, ts’o’okole’ ku beetik u jach ki’imaktal in wóol. Xáanchaj kex óoxp’éel wa kamp’éel hora beyo’, ts’o’okole’ sa’atij”.



Ti’al le uláak’ luneso’, 19 ti’ abrile’, tu yóotaj u xak’alt ba’ax le j úucho’, le beetik tu yóolili’ tu yuk’aj LSD, tu jóok’saj ti’ u cornezuelosil kuuxum. Ba’ale’, jach táaj ya’ab le tu yuk’ajo’, le beetik yanchaj talamilo’ob: “nuumyaj xíinximbal tin beetaj”, tu tsolaj. 



“Tin tukultaj: yaan jump’éel túumben ba’al ts’o’ok a wojéeltik ts’o’okole’ walkila’ k’a’abéet a bin. Nu’ukulo’ob jach suuk in wiliko’obe’ ku jelpajalo’ob yéetel ko’olel kaja’an tu tséele’ chikpaj beey juntúul x k’asil bruja yéetel u yiche’ jejeláas u boonil. Ka’aj tu ya’alaj junsúutuke’ laj sa’atij: beey in wóol yaanal kuxtal le kin wiliko’, ma’ tu páajtal in wa’alik beyka’aj u jats’utsil”. 



Farmacéutica tu’ux kin meyaj ka’ache’, séeba’an uchik u jóok’sil konbil jump’éel ts’aak beeta’an yéetel túumben ba’ax kaxta’abe’, ti’al u k’a’abéetkunsa’al ti’ sicoterapia. LSD tu yáantaj síquico k’oja’ano’ob ti’al u chan cha’akuba’ob tumen chéen beey ku páajtal u ts’a’akalo’ob, tu ya’alaj Hofmann. 



Aj ts’ak yajo’obe’ tu k’a’abéetkusajo’ob LSD ti’al u yáanta’al u ts’a’akal kala’an máako’ob, beyxan ti’al u líik’sa’al u yóol máaxo’ob tsaayal ti’ob esquizofrenia yéetel máaxo’ob ma’ jeets’el u yóolo’obi’. Ti’al u ja’abilo’ob 60, k’ajóolta’ab le ba’alo’ tumen múuch’ máako’ob k’ajóolta’an beey jipi, le beetik ya’abach máako’obe’ tu sataj u yóolo’ob yéetel ti’al u púuts’ulo’ob ti’ kuxtal yéetel ti’ u jets’óolalil kaaj. Ma’ chéen tumen junjaats máak beeta’abi’: Timothy Leary, u jka’ansajil economía sijnáal Estados Unidos, tu k’áataj ka cha’abak tumen a’almaj t’aano’ob ka béeyak u k’a’abéetkunsa’al drogas beetik u jelpajal u yóol máak, ichilo’obe’ ti’ yaan LSD. 



Jka’ansaj jipi jóok’sa’an ti’ u najil xook Universidad de Harvard tu ja’abil 1963. Ti’al u ja’abil 1967, u múuch’ paaxil Los Beatles tu jóok’saj u k’aayil Lucy in the Sky with Diamonds, kóomts’íibta’an beey LSD, ts’o’okole’ ku ya’alale’ Jimi Hendrix láayli’ u chíimpóoltik u k’a’abéetkunsa’al droga. Ba’ale’ káaj u ya’abtal k’aas ku yúuchul tumen ma’atech u yuk’ul le beyka’aj unajo’. Ya’abe’ ku beetiko’ob k’aas ba’alo’ob wa ku kíinsikuba’ob, le beetik je’ets’e’, ma’atáan u páajtal u k’a’abéetkunsa’al tu lu’umil Estados Unidos ti’al u ts’o’okbal u ja’abilo’ob 60, ma’ xáanchaj beey úuchik u je’ets’el ti’al tuláakal yóok’ol kaab.  



[b]Ku chíimpolta'al tuka'atéen[/b]



Ya’abach ja’abo’ob paachile’, káaj u chíimpolta’al LSD tuka’atéen tumen máaxo’ob beetik xak’al xooko’ob. Siquiatra suizoil, Peter Gasser, máax tu yilaj Hofmann ya’abach juntéenak ma’ili’ sa’atak u kuxtal tu ja’abil 2008, ba’ale’ ti’al u ja’abil 2007 cha’ab u k’a’abéetkunsik ti’al u beetik xaak’alilo’ob ti’al u yojéeltik bix je’el u páajtal u yáanta’al máaxo’ob tsaayal ti’ob cáncer wa uláak’ k’oja’ano’ob mina’an u ts’aak.



Tak tu ts’ook k’iinile’, Hofmann ku tukultik wa ku yu’uk’ul le beyka’aj unaje’, ku yáantaj ti’al u je’ik u tuukul máak. “Tu beetaj u p’i’ilil in wich yéetel tu beetaj in wu’uyik ba’alo’ob, le beetik kin jach níib óoltik kuxtal, beey uchik u ya’alik ka tu k’iimbesaj 100 ja’abo’ob."
"CIC, Powered by Samsung ku kaxtik u líik’il tu juunal",https://www.lajornadamaya.mx/k'iintsil/104481/cic-powered-by-samsung-ku-kaxtik-u-liik-il-tu-juunal,"11 de abril, 2018","Paul Antoine Matos

Oochel Rodrigo Díaz Guzmán

K'iintsil



Jo’, Yucatán

Miércoles 11 ti' abril, 2018



Ti’al le ja’aba’, u kúuchil Centro Internacional de Congresos, Powered by Samsung, jts’a’ab k’ajóoltbil, le p’is k’iinil máanik tumen u jala’achil u noj lu’umil México, Enrique Peña Nieto, ts’o’ok u je’ets’el u beeta’al 17 u p’éel múuch’tambalo’ob, tu’ux tukulta’an u táakpajal kex mil 400 u túul máak, ba’ale’ ku kaxanta’al u táakbesa’al latinoamericano yéetel europeo máak, keetel yéetel mexicano’ob bayxan u kajnáalilo’ob Jo’, beey úuchik u je’ets’el tumen máax jo’olbesik comercial yéetel promoción, Harold Sanders, uchak u beeta’al jump’éel xíimbal tsikbal te’e kúuchilo’ yéetel kúuchilo’ob k’a’aytajil péektsilo’ob. 



U yóol u jaatsil koonol yéetel péeksajil CIC ku kaxtik “u jaatsik” aj xíimbal máako’ob ku taalo’ob ti’ múuch’tambalo’ob ti’al ka jach jats’utschajak u yila’al Yucatán ba’ale’ beyxan le kúuchilo’ ti’al u xíimbalta’al, tu ya’alaj. 



“Walkila’ táan kkaxtik kts’oon tu beel ti’al u chukik taak’in ku k’u’ubul ti’al tuláakal meyajo’ob bíin beeta’ak te’elo’, tumen k’a’anan u yila’al u suut tuka’atéen je’el bix u bin u k’a’abéetkunsa’alo’, leti’e’ ba’ax bíin p’i’isiko’”, tu ya’alaj. 



Tu chíimpoltaj u nojba’alil CIC ma’atech u p’i’isil yo’olal jayp’éel meyajo’ob ku beeta’ali’, ku p’i’isil yo’olal beyka’aj taak’in ku yokol le kéen jo’op’ok u beeta’al wa ba’ax. Le beetik, jets’a’an tumen Fideicomiso de Turismo de Reuniones k’a’anan u xo’okol jaytúul máak ku k’uchul Yucatán yéetel ku p’áatalo’ob kex jump’éel áak’ab, beyxan jaytúul máak ku táakpajal yéetel ba’ax ba’alilo’ob ku k’a’abéetkunsa’al, tu ya’alaj. 



Beey túuno’, yaan u kaxta’al u kóolal noj ba’alo’ob ti’al beetbili’, leti’e’ ba’ax ku seen beeta’al tumen Latinoamérica y Europa, tumen tu lu’umil Estados Unidose’ ba’alo’ob je’el bix le je’elo’ suuka’an u beeta’al chéen ichilo’ob, tu jets’aj. Yaan u kaxta’al u beeta’al múuch’tambalo’ob yo’olal toj óolal, tumen ya’ab máak ku táakpajali’, le beetik ma’alo’ob u lúubul taak’in yo’olal ba’alo’ob je’el bix le je’elo’ tumen ku k’a’abéetkunsa’al kúuchil ti’al u p’áatal máak, nu’ukulo’ob yéetel u facturarta’al le kúuchilo’, tu tsolaj.  



U k’a’ayta’al CIC yaan u beelkunsa’al ti’ jayp’éel jatsilo’ob: yáaxe’, ka p’áatak u kúuchil u ko’onol u k’a’abéetkunsa’al CIC ti’ u Noj Kaajil México, tumen ka’ache’ ti’ táakbesa’an ichil Oficina de Congresos y Convenciones; u k’a’ap’éelile’, u ja’ajatsa’al u múuch’meyajil koonol, tu’ux ka yanak máax ku yilik koonol ti’ táanxel lu’umo’ob, le ku yilik le yaan u beeta’al tu noj lu’umil México, junjaats ku yilik koonol ku beeta’al te’e noj kaaja’ yéetel uláak’ tu’ux u ts’aatáanta’al tuláakal clientes. 



Yéetel u jaatsil meyaj marketing yaan u ts’aatáanta’al ka’ap’éel ba’alo’ob: kúuchilo’ob k’a’aytik jets’a’an ba’alo’ob ti’ ju’un yéetel digital marketing, tu ya’alaj. 



U nooyil meyaj CIC ti’ le yáax winalo’, leti’ u beetik jump’éel kúuchil administración séeba’an u meyaj, tu’ux ka béeyak u séeb majáanta’al yéetel u séeb ko’onol; le kéen u chuk wakp’éel winalo’obe’, unaj ts’o’ok u káajal u meyaj tu k’iinilo’ob tu’ux ku jach ya’abatal u k’uchul aj xíimbal máako’ob yo’olal múuch’tambalo’ob, ichil u winalilo’ob septiembre yéetel diciembre, tumen je’el bix ts’o’ok u chan ya’abta’al u ko’onol u k’iinil u k’uchul máak meyaj te’elo’, u k’a’ananil walkila’ leti’ ka séeb beeta’ak u meyajil, tu ya’alaj.  



Le kéen máanak jump’éel ja’abe’, ku kaxanta’al u ya’abtal meyaj u beetej yéetel u ya’abkunsa’al taak’in ku yokol ti’ u kúuchil Centro Internacional de Congresos ba’ale’ beyxan ti’ Yucatán; ti’al jo’op’éel ja’abo’obe’ ku kaxta’al u p’áatal beey u yóox k’a’anan kúuchil, u ya’abtal tak 30 por ciento u noj meyajilo’ob táanxel lu’umo’ob, tu ya’alaj."
U báaxal u ch’i’ibalil le noj lu’uma’,https://www.lajornadamaya.mx/k'iintsil/104559/u-baaxal-u-ch-i-ibalil-le-noj-lu-uma-,"10 de abril, 2018","Raúl Criollo y Jorge Caballero

Boonil Manjarrez / @Flores Manjarrez

K'iintsil



Martes 10 ti' abril, 2018



Ku tsikbalta’ale’ Hernán Cortés kóoj tu lu’umil México tu ja’abil 1519, waxaklajuntúul tsíimino’ob tu taasaj. U yoochelil Centauroe’ juntúul ba’ax chikbesik muuk’ jts’a’ab yóok’ol máasewalo’ob yéetel tu chikbesaj u yóol ba’ateltáambal. P’áat ts’íimine’ leti’ u noj áantajil ti’al u beeta’al Nueva España. U ya’abil tsíimino’obe’ andaluzilo’ob, ts’o’okole’ te’e’ k’inako’obe’ yaanchaj u chan máan k’iin tak le kéen béeyak u yéeya’al yéetel le kéen yanak u mejenil noj tsíimino’ob bíin u beeto’ob u yantal Raza Caballo Azteca. U meyajta’al wakax, u beeta’al pak’il najo’ob yéetel u meyajta’al k’áaxe’, béeychaj tumen yanchaj u muuk’ tsíimin yéetel yanchaj xan máax nat’ik, tumen yanchaj u nu’uk u beeta’al, u nook’il yéetel un meyajil. Jujump’íitil úuchik u bin u nojba’alta’al jump’éel ba’al suukchaj u beeta’al ich miatsil: charrería, je’ets’ u yantal lik’ul u k’iinil 4 ti’ junio ti’ u ja’abil 1921 uchak u patjo’olta’al u múuch’kabil Asociación Nacional de Charros.



Jump’éel ba’ax óoli’ suuk u yila’al ich u kaajilo’ob Méxicoe’, bejla’e’ chéen jump’éel ba’al ku na’ata’al tumen junjaats máako’ob te’e noj lu’uma’, u ya’abile’ ti’ noj kaajo’ob. U tsolts’íibil chaarro’ob je’el bix Ponciano Díaz, Sebastián de Aparicio, Luis G. Inclán yéetel Marqués de Guadalupe Carlos Rincón Gallardo (máax beet u je’ets’el bix unaj u beeta’al yéetel tu péektsiltaj u deporteil charro yo’olal áanalte’ob tu beetaj), tak suertes yéetel keetilo’ob beeta’ab tumen Emiliano Zapata (yaan ki’ichkelem oochelo’ob tu’ux u búukintmaj u nook’il charro) láayli’ u jach k’a’ajsa’al ichil u túumbenil máako’ob kanik yéetel péektsiltik, ichilo’obe’ ti’ xan yaan ko’olelo’ob nat’ilk tsíimin, ku k’aaba’tiko’ob  Escaramuzas, patjo’olta’abo’ob tumen Luis Ortega tu ja’abil 1950, ts’o’okole’ walkila’ ko’olelo’ob jach ku chikpajalo’ob ti’ tuláakal u lu’umil México.



Jorge Negrete yéetel charro kbíin beetej



Jk’aay Jorge Negrete ku búukintik u nook’li charro, ma’ u nook’il mariachi, tu’ux unaj u ts’a’abal kóom p’óok (le ku asab ts’a’abal walkila’ leti’e’ beeta’an yéetel u xa’anil arroz estilo pachuqueño) yéetel u chan cháaketail suuk u ts’a’abal ti’al u pa’ayal wakax, beyxan u yeexil mina’an u metal botonesil (suuk ka’ach u beeta’al yéetel plata) tu tséelilo’ob. Tu áanalte’il [i]Jorge El Bueno[/i], u ts’íibil kuxtal Jorge Negrete beeta’an tumen jts’íib Enrique Serna (Editorial Clío, 1993), ku ya’alik jump’éel kaaj tu yaakáan ti’al u yantal u yich p’el ts’o’okik ba’ateltáambale’, yanchaj u k’éexel ti’ yaanal ba’al, leti’e’ ba’ax jsúut u yichil ba’ax mexicano: jts’íibe’ ku tsolik: 



“Ichil u ja’abil 1920 yéetel 1930e’ mariacho’ob ku taalo’ob ti’ u Noj Kaajil Méxicoe’ káaj u líik’siko’ob u nook’il charro, ku jach chikbesiko’ob le kéen t’a’anako’ob paax ti’ político k’iimbesajo’ob, tu’ux k’a’anan u jach ma’alo’obkúunsiko’ob u nook’ilo’ob. Beey úuchik u xa’ak’pajal ba’ax ts’o’okili’ u suuktal u yantal -lúubsa’ab tumen mariachiólogos yéetel tumen máaxo’ob ma’ tu cha’ako’ob u péek mix ba’al ichil charrería– ts’o’okspaj ichil u ja’abilo’ob 40 uchak u yantal charros ku k’aayo’ob.”



Walkila’ yaan tak múuch’táambal ku beeta’al yo’olal mariachi yéetel charrería, tu’ux ku éejenta’al, tu ka’ap’éelil yaan ba’ax chikbesik, ts’o’okole’ ku múul chukbesikuba’ob ti’al u ye’esiko’ob u miatsil México. Yaan máax ku jats’utstal u yilik charrería yo’olal u paaxil mariachi, ba’ale’ ku yúuchul xan kúulpach, le beetik suuk u yila’al u láak’inta’al u keetil charrería tumen mariachis. Ka’aj máan ka’ap’éel ja’ab uchik u kíimil Negretee’, jts’a’ab k’ajóoltbil u cha’anil El Charro Inmortal(Rafael E. Portas, 1955), tu’ux k’aaynaj José Alfredo Jiménez, Luis Aguilar, Demetrio González, Antonio Badú, Amanda del Llano, Ramón Armengod yéetel Amalia Mendoza La Tariácuri. 



[b]Ba’ax k’a’anan u meyaj yéetel bix unaj u búukinta’al [/b]



Charro’obe’ tu máatajo’ob u yóol sak wíiniko’ob yéetel chinacos, máaxo’ob k’ucho’ob ka’aj yanchaj Independencia, tumen u virreinatoil sak wíiniko’obe’ ma’atech u cha’ik u na’at’al tsíimin tumen máasewalo’ob.  K’ajóolta’ab chinacos tumen áak’ab u jóok’olo’ob: t’aanile’ ti’ u taal ti’ náhuatl t’aan  tzinacan, soots’ u k’áat u ya’alej; chinaco’obe’ suuk u yantalo’ob ich áaktun, náach ti’ jala’ach yéetel jbáatabo’ob. U ya’abile’ máasewalo’ob. Kolnáalo’ob, aj ba’atel máako’ob, aj nat’ máako’ob, chinaco’obe’ leti’ máaxo’ob aktáant ba’atelil yanchaj tu táan Estados Unidos yéetel Francia, le beetik jach k’ajóolta’abo’ob. Bix u nat’iko’ob tsíimin yéetel bix u monturasilo’obe’ jch’a’ab ti’al u beeta’al uláak’o’ob ti’ táanxel lu’umo’ob. Walkila’ yaan noj kúuchilo’ob tu’ux ku meyajta’al talabartería je’el bix Jalisco, Tlaxcala, Zacatecas, Querétaro, Hidalgo wa u kaajalil Coscomatepec, Veracruz, tu’ux ku meyajta’al k’éewel, filigranas, suum, herrería, ichil uláak’ ba’alo’ob.



[b]Charros u nup’majuba’ob[/b]



U cha’anil [i]Charro a la fuerza[/i] (Miguel Morayta, 1947) ku káajal yéetel e’esajil jach suukchaj u yila’al: ku chikpajal Luis Aguilar ka’alikil u wojik tsíimik tu taan cámara ka’alikil u ts’onik iik’, ts’o’okole’ ku yawatik u k’aaba’ le cha’ano’ [i]¡Charro a la fuerza!.[/i] Ti’ Los dos apóstoles (Jaime Salvador, 1966), ichil uláak’ k’aayo’ob yéetel ba’atelo’ob tu kúuchil káaltal suku’untsilo’ob Herediae’, Juan (Luis Aguilar) yéetel Pedro (Fernando Casanova), láayli’ yaan charreada, tu beel beeta’an tumen Ezequiel Carrasco, uchak u béeykunsik u chikbesik jejeláas suertes."
Káaj meyajil takpool yóok’ol u xchaknul ko’olelil Plaza Grande,https://www.lajornadamaya.mx/k'iintsil/104637/kaaj-meyajil-takpool-yook-ol-u-xchaknul-ko-olelil-plaza-grande,"09 de abril, 2018","Oscar Rodríguez  

Oochelo'ob capturas de pantalla

Jo’, Yucatán 





Lunes 9 ti' abril, 2018



Uchak u chaknúultikubáaj juntúul porno xbeet balts’am tu k’íiwikil u noj kaajil Jo’, tu píiksáastalil sábado máanik, yéetel uchak u ts’a’abal k’áajóoltbil ti’ redes socialese’, u jala’achil u noj kaajil Jo’e’ táan u kaxtik bix je’el u páajtal u je’ets’el si’ipil tu yo’olal, yéetel xan u beetik takpool tu táan Fiscalía General del Estado, tumen ku tukulta’ale’ je’el u yantal si’ipil uchak u k’i’itbesa’al jayp’éel ba’alo’ob ti’ Internet yéetel ti’ redes sociales.

 

Tu taal u sáastal sábado máaniko’, mexicana xbeet balts’am ti’al nojoch máako’obe’, Mia Marín, tu ts’áaj k’ajóoltbil ti’ redes sociales jump’éel kóom cha’an, 31 segundos ku xáantal, tu’ux ku chikpajal bix u pitik jump’éel túulis boox nook’ u búukintmaj ka’achij. Cha’ane’ jts’a’ab k’ajóotbil ti’ jejeláas cuestasil redes sociales. 



Ojéelta’abe’, ba’ax tu beetaj xbeet balts’ame’, chéen u chuuka’anil jump’éel ba’ax tu k’a’aytaj ti’ jump’éel bar ti’al xiibo’ob, p’aatal tu bak’pachil u kaajil Jo’. 



Le beetik, u jala’achil noj kaaje’ tu ts’áaj ojéetbil ti’ jump’éel k’a’aytajil ts’íibe’, u Kananil u kaajil Jo’e’ táan u beetik ba’ax k’a’anan ti’al u je’ets’el u si’ipil juntúul ko’olel tu pitaj u nook’ tu pik’sáastal, tu chúumukil Plaza Grande.  



Comandante Mario Arturo Romero Escalante tu ya’alaje’ yaan u mu’uk’ankúunsa’al kananil ku beeta’al lalaj áak’ab te’e’ k’íiwiko’ ti’al ma’ u yúuchul tuka’atéen ba’alo’ob je’el bix le je’elo’ yéetel ti’al u beeta’al ba’ax jets’a’an tumen Policía y Buen Gobierno ti’ u noj kaajil Jo’. 



Beey túuno’, máax jo’olbesik Gobernación, Guibaldo Vargas Madrazo, tu ts’áaj ojéeltbil mola’ay ku jo’olbesike’ táan u xak’al tukultik u beetik tak pool tu táan Fiscalía General del Estado ti’al ka je’ets’ek tumen Unidad Especializada en Delitos Cibernéticos ba’ax si’ipil yaan uchak u k’i’itbesa’al ti’ redes sociales cha’ano’ob ma’ unaj u ye’esa’alo’obi’. 



K’a’anan u ya’alal xane’, ju’un túuxta’ab tumen ayuntamientoe’ ma’ xan táan u sáasilkúunsik máakalamáak u jaatsil a’almaj t’aano’ob ma’ jchíimpoolta’ab tumen Mia Marín, mix tech u je’ets’el ba’ax si’ipil tu beetaj ti’al u ta’akal u pool tu táan FGE."
"Elefante, “Jela’an balts’am jelbesik u tuukulil ópera chéen ti’al junjaats máak”",https://www.lajornadamaya.mx/k'iintsil/104780/elefante-jela-an-balts-am-jelbesik-u-tuukulil-opera-cheen-ti-al-junjaats-maak-,"06 de abril, 2018","Ana Mónica Rodríguez

Oochel Producción Ópera Irreverente

K'iintsil 



Viernes 6 ti' abril, 2018





To’one’ u xwo’okin máakilo’on wa u boox tamanilo’on ichil máako’ob beetik ópera, beey úuchik u ya’alik jk’aay Luis Felipe Losada, tumen “jela’an ba’alo’ob ts’o’ok kbeetik, le ba’ax suuka’an u beeta’al ti’ ópera, jóok’on ti’ bix unaj u beeta’al ts’o’okole’ ma’ xan táan kk’a’abéetkinsik nojoch múuch’ paaxilo’ob mix escenografías”.



Ba’ax k k’áate’, ku ya’alik, leti’ ka suukak u yu’uba’al ópera yéetel u sa’atbesa’al u tuukulil chéen ti’al jun jaats máako’ob, le je’elo’ béeychaj, ku ya’aliko’ob, yéetel [i]Elefante[/i], balts’am tu beetajo’ob ti’al paalal. 



Te’e balts’amo’ “ts’o’ok kbeetik jayp’éel xaak’alo’ob, ti’al kkaxtik uláak’ jela’an ba’alo’ob je’el u páajtal u beeta’al ti’ jump’éel ópera ti’al u cha’antal tumen paalal”. 

 

50 minutos ku xáantal, balts’ame’ yaan u paaxil yéetel u ts’íibil Mauricio Jiménez Quinto yéetel Luis Felipe Losada (Los Socios del Ocio), ku beetik u che’ej máax cha’antik, tumen ku tsikbalta’al jayp’éel ba’alo’ob tumen ch’ija’an máako’ob k’exik ba’ax ma’ tu páajtal u yila’al ti’ ba’ax chika’an.  



Balts’ame’, ku tsolik Losada, “ku kaxtik bix u satik u tuukulil óperae’ jump’éel talam ba’al, chéen ti’al junjaats máak yéetel chéen ti’al máax u k’ajóol, ku kaxtik bix u beetik ti’al u na’ata’al tumen paalal”.



Losada, máax múul meyjnaj yéetel Virginia Álvarez Vargas, José Sosa yéetel Mauricio Jiménez Quinto, juntúul ti’ le máaxo’ob ku k’aaye’, tu tsolaj: ba’ax ku tukulta’al yo’olal óperae’, ti ka’ap’éel ba’al jok’a’an. Yáaxe’, tumen kúuchilo’ob k’a’aytajil péektsilo’obe’ jach u p’atmajo’ob ikil u kaxtiko’ob u tsikbalo’ob yéetel u túumben aj cha’anilo’ob; uláak’ ba’ale’ tumen máako’obe’ ku tukultiko’obe’ jump’éel ba’al jach talam, chéen ti’al máaxo’ob jach yaan u na’ato’ob, ba’ale’ le je’elo’ ma’ jaajo’, tumen ópera yéetel balts’ame’ jach nuup’ulo’ob.  



U beeta’al k’aay tuukulo’ob, tu ya’alaj Losada, “ki’ichkelem, almejen yéetel náaysaj óol, ba’ale’ u meyajil [i]Elefante[/i], tukulta’an, beeta’an yéetel ts’íibta’an ich káastelan jach chéen u ti’al paalal.  



Jump’éel artístico meyaj tu’ux ku k’a’abéetkunsa’al u ts’a’abal jejeláas tuukulo’ob ti’al u múul meyajo’ob yéetel aj beet balts’amo’ob tu súutukil u yúuchul paax tumen uláak’ óoxtúul máako’ob.  



[b]Audiocuento[/b]



Tu k’iinilo’ob u ts’a’abal cha’antbil ti’ u ja’abil 2018, ts’o’ok u chikpajal balts’am yéetel ts’o’ok tak u chíimpolta’al tumen u múuch’kabil Agrupación de Críticos y Periodistas de Teatro, ichil u jaatsil balts’am ti’al táankelem aj cha’ano’ob.  



Tu yóoxtúulil máaxo’ob patjo’olt meyaje’ tu beetajo’ob u yila’al uláak’ jump’éel ba’al, uchak u jóok’sa’al u discoil, tu’ux ku yu’ubal u audiocuentoil. 



Beey túuno’, ichil jump’éel múul meyaj yéetel Fundación Azteca, ichil u múuch’kabil Orquestas Sinfónicas y Coros Esperanza Azteca, táan u yáantajo’ob ikil u k’u’ubiko’ob junjaats ti’ taak’in ku yokol ti’ taquilla; beyxan u múuch’kabil Ópera Irreverente táan xan ye’esiko’ob balts’am U[i]n elefante en todas partes[/i], xma’ bo’olil, ti’al u yáantiko’ob jejeláas ba’alo’ob yaan u yil yéetel u paalil mexikano’ob.  



[i]Elefante[/i], jo’olbesa’an u paaxil tumen Nancy González, jo’olbesa’an u cha’anil tumen Sofía Sanz yéetel Jorge Reza, yaan u káajal u kanjaatsil cha’an tu k’iinil 7 ti’ abril tu kúuchil Sergio Magaña (Sor Juana Inés de la Cruz 114, colonia Santa María la Ribera), ti’ U Noj Kaajil México. Yaan u páajtal u cha’anta’al sábados yéetel domingos, la 1 tu taal u chíinil k’iin."
"50 ja’abo’ob kíimik Luther King, láayli’ kuxa’an u náaye’",https://www.lajornadamaya.mx/k'iintsil/104865/50-ja-abo-ob-kiimik-luther-king-laayli-kuxa-an-u-naaye-,"05 de abril, 2018","David Brooks

Oochel Ap

K'iintsil



Jueves 5 ti' abril, 2018



Ka’aj jkíim Martin Luther King Jr. tu k’iinil 4 ti’ abril ti’ u ja’abil 1968, ts’o’okili’ u súutul juntúul sajbe’entsil wíinik wa ku ke’etel yéetel wíinik tu ts’áaj u tse’ekil Tengo un sueño, tu ja’abil 1963: tu k’áatchibtaj tu’ux ku ch’a’ak u muuk’ sistema político yéetel u bix u yantal u taak’inil le noj lu’umo’, ts’o’okole’ páayt’aanaj ti’al ka “k’e’exek ba’al tumen kaaj”  yóok’ol  “óoxtúul noj suku’untsilo’ob péech’óol ch’i’ibal, materialismo yéetel militarismo”. 



Tu ts’ook ja’abil u kuxtale’, King Jr. tu jets’aj péektsil tu beetaj yo’olal u páajtalil kaaje’ najmal u súutul jump’éel noj péektsil yo’olal u páajtalil wíinik ts’o’okole’ tu líik’saj t’aan, ma’ chéen yo’olal loobilaj yéetel u beeta’al u meyaj máak kex ma’ unaji’, beyxan yo’olal política imperial. Tu jets’aj ma’atech u táakmuk’tik u ba’ateltáambalil Vietnam yéetel u palitsilta’al ba’ax k’ajóolta’an beey tercer mundo, tu jets’aj, beey u wíinikil máax jo’olbesik ma’ u yantal loobilajil (kex óoli’ mix juntéen u ch’a’achibta’al tumen mejen múuch’o’obe’) u tse’ekil tu beetaj tu najil k’uj Riverside, tu noj kaajil Nueva York, jump’éel ja’ab ma’ili’ kíinsa’ak-, “in wojel mix juntéen bíin béeyak in líik’s in t’aan tuka’atéen tu yo’olal loobilaj ku beeta’al yóok’ol máaxo’ob mina’an u muuk’ ku ts’a’abal tu’ux unaj u bino’ob kajtal kex mix juntéen yáax t’aanako’ob tu beel yo’olal u jach nojochil máax loobiltik yóok’ol kaab walkila’: in jala’achilil”.  



P’ekta’ab ma’ chéen yo’olal máaxo’ob kúulpch u tuukulo’ob, beyxan tumen uláak’ u yéetajilo’ob tu tsolajo’ob u xikin ti’al ma’ u p’atik mix junsúutuk noj t’aan ku beetik yo’olal u páajtalil kaaj, ts’o’okole’ yanchaj u jóok’ol táanil kex jóok’sa’ab u t’aanil tumen kaaj, tumen ka’ap’éel u tercioilo’obe’ tu ya’alaj ma’ ki’imak u yóolo’ob yéetel túumben tuukulo’ob yéetel beey úuch xan yéetel u ya’abil afroestadunidenses. Kúuchilo’ob k’a’aytajil péektsil tu yáax chíimpoltajo’ob, je’el bix New York Times, Washington Post wa u pik’il ju’unil Time, tu ya’alajo’ob xan ma’ ki’imak u yóolo’ob yéetel u túumben tuukulil. Ch’úukta’ab tumen Oficina Federal de Investigaciones (FBI), tumen ku tukulta’al ka’ache’ sajbe’entsil máak, le beetik kaxta’ab bix u péeksa’al te’e tu’ux yaan ka’acho’ tumen beey k’áata’abik tumen máax jo’olbesik, J. Edgar Hoover. Jala’ach Lyndon Johnson mix bik’in tu sa’atbesaj u si’ipil. Beyxan, óoli’ p’áat mantats’ u yoksa’al saajkilil ti’ ti’al u kíinsa’al, tumen ya’abach máaxo’ob táakmuk’tik ka’ach, je’el bix políticos yéetel éetajilo’ob, ba’ale’ ka’aj p’áat u tuukul chéen ku líik’sik t’aan yo’olal péech’óolale’, jp’ata’ab tu juunal.  



Leti’e’ ts’o’ok ka’ach u k’a’aytik jump’éel túumben nu’ukbesajil Campaña de los Pobres (Poor people’s campaign) tu’ux ku kaxta’al u yila’al ba’al yo’olal xma’ keetil economíai’ yéetel u palitsilta’al aj meyajo’ob. Tu xíimbaltaj Memphis, Tenesí, ti’al u yáantaj ti’ jump’éel je’elsaj meyajil táan u beeta’al tumen aj meyajo’ob, ts’o’okole’ táan ka’ach u líik’sikubáaj ti’al u jóok’ol janale’, ba’ale’ ka’aj jóok’ tu chan táankabil motel Lorraine jts’o’on ka’aj sa’at u kuxtal.  



Péeknaj u yóol kaaj ka’aj ojéelta’ab, yanchaj xwo’okinil ti’ jejeláas noj kaajo’ob ti’ le noj lu’umo’ - tu’ux tu beetaj jump’éel tse’ek jo’op’éel k’iino’ob paachil- maanal ti’ 800 u p’éel tu’ux jóopsa’ab k’áak’ yéetel yanchaj óoxlajunp’éel máak jkíim ichil kamp’éel k’iin ka’alikil yanchaj ba’atelilo’ob tu yóok’olal.  



Oochel e’esa’ab ka’aj kíime’, jach kaláanta’ab tumen yéetele’ jp’áat, tu ja’abil 1963, “u náayil” ti’al u yantal keetil ch’i’ibal, ba’ale’ tak walkila’, tuláakal najilo’ob xook yéetel tu najilo’ob jala’chil Washington tu’ux ku k’iimbesa’ale’, chéen beey p’aatalo’, óoli’ mixjuntéen ku ch’a’achibta’al meyaj tu beetaj tu ts’ook ja’abil u kuxtal King, tu’ux ku páayt’antik kaaj ti’al ka k’e’exek ba’alo’ob.  



“Jach yaabilta’an beey juntúul óotsil máak ka’aj kíinsa’ab, ba’ale’ ma’ chíimpolta’ab beey juntúul máak ku líik’sik u t’aan k’iin kuxa’an”, beey úuchik u ya’alal tumen The Guardian Jesse Jackson, máax láak’int le k’iin ka’aj kíinsa’abo’.  



Te’e yáax k’iina’, yaan u jel chíikpajal King yéetel u ts’ook meyajil,  La campaña de los pobres: jump’éel nu’ukbesaj tu’ux ku páayt’anta’al kaaj ti’al u túumbenkunsikubáaj kaaj, táan u beeta’al tumen William Barber (máax ku tukulta’al u túumbenil King). Ku páajtal u yojéelta’al uláak’ ba’alo’ob yo’olal “bix u kaláanta’al u yóol Estados Unidos"" [https://poorpeoplescampaign.org]."
"Ekmay jch’a’a oochel, ki’imak u yóol yéetel u meyaj",https://www.lajornadamaya.mx/k'iintsil/105016/ekmay-jch-a-a-oochel-ki-imak-u-yool-yeetel-u-meyaj,"03 de abril, 2018","Mónica Mateos-Vega

Oochel Pedro Miranda Gijón

K'iintsil 



Martes 3 ti' abril, 2018



Walkil junk’aal ja’abo’ob paachile’ bin u sáasil u yich Pedro Miranda Gijón (Oaxaca, 1982), ba’ale’ kuxtale’ tu xíimbalkunsaj yóok’ol jump’éel sáasil bej: miatsil. Beey u tsikbaltik le kéen jo’op’ok u ye’esik oochelo’ob ku ch’a’ak, ts’o’okole’ kéen u ya’al máax leti’e’ ku ch’a’achi’tik juntúul “Ek’may j its’at, máax ma’ sáasil u yichi’i, ególatra, hipocondriaco yéetel j yaamail miiso’ob”. 



Síij tu kaajil San Raymundo Jalpan, Oaxaca, jch’a’a oochel yéetel jpóol meyaje’ táakpaj ichil Jornadas por la Inclusión beeta’ab tumen Universidad Autónoma Metropolitana-Xochimilco.



Tu súutukil u beetik u tse’ekile’, Miranda tu ya’alaj “yóok’ol kaabe’ mix juntéen u ch’a’anuktik bix u kuxtal máak yéetel discapacidad, to’on máax mina’an ksáasile’, k’a’anan kch’a’anuktik bix kuxtal. Le beetik, mantats’ k ilik ba’ax séeba’an ba’al ku páajtal kbeetik ti’al kp’itik talamilo’ob láayli’ yano’obe’”.  



Yéetel le tuukulila’, Pedro ku beetik meyaj ti’al u tukulta’al jejeláas ba’alo’ob je’el bix yo’olal u jejeláasil sexualidad, ba’ale’ beyxan uláak’o’ob je’el bix xma’ yaabilajil, chokoj poolil, kíimil.



Ma’ili’ ts’a’abak k’ajóoltbile’, tuláakal u meyaje’ k’a’anan u máan ti’ noj meyaj ku beeta’al ti’ u estudioil Pedro: “yáaxe’ ku tuukul, ts’o’okole’ kin ts’íib, kin beetik maquetas, kin xak’altitk u jejeláasil bix je’el u páajtal u beeta’al. Wa bix in beetik, ku ki’imakkúunsik in wóole’, kin beetik; wa ma’e’, kin jeel máak’a’antik ti’al u in tukultik tuka’atéen.



Jach jaaj, beey mina’an u sáasil in wiche’, ku k’a’abéetchajal juntúul máax tsikbaltikten wa jóok’ jach le ba’ax in k’áato’. Ba’ale’ tu ts’ooke’, tuláakal ba’ale’ teen jets’ik, le ba’ax in k’áato’ leti’e’ ba’ax jo’olbesik in meyaj, ts’o’okole’ yaan xan uláak’ máako’ob ku meyo’ob tin wéetel.  



Ti’al jump’éel ti’ le yáax e’esajilo’ob tu beetaje’, j its’ate’ tu beetaj junmúuch’ oochelo’ob, ba’ale’ yanchaj u meyajtik ka’aj ts’o’ok u imprimirta’al, tu ts’áaj textura ti’ tuláakalo’ob, tumen ku tukultik beyo’ yaan xan u páajtal u ma’achal tumen máaxo’ob mina’an u sáasil, “beyo’ tin kaxtaj bix in táakbesik tuláakal máake’, tumen tin ch’a’aj u tuukulil tuláakalo’ob kbiinsikbáaj yéetel kyaabilmajekbáaj, ba’ale’ mix máak xma’ sáasil ich bini’ tu k’iinil úuchik u ts’a’abal k’ajóoltbil in meyaj”.



“Tin tukultaj jaaj tin beetaj jump’éel meyaj utschaj tin wich ba’ale’ jach ba’ax tin wóotaj in beete’ ma’ béeychaji’i. Le beetik tin jets’aj, kex tumen yaan u jejeláasil texturas ti’ in meyaje’, ma’ tukulta’an chéen u ti’al máax ma’ sáasil u yichi’i, mix jach chéen ti’al u béeytal u ma’achal tumen máax cha’antik, tumen tin na’ataje’ ma’ in meyaj in beetik ba’alo’ob ma’ uts tu yich yéetel ma’ talamtak ti’al máaxo’ob je’el bixena’”.



“In meyaje’ ma’ tukulta’an ti’al ka u’uyak wa ti’al ka tukulta’ak wa ba’ax, chéen meyaj beetik u ki’imaktal in wóol. Máake’ yaan u yilik ba’ax u k’áat te’elo’, yo’olal ba’ax ts’o’ok u máansik ti’ u kuxtal. Its’at le je’elo’. 



Yáax meyaj yanchaj ti’ beey xma’ sáasil iche’, ku tsikbaltik Miranda, leti’e’ tu beetaj beey bibliotecario ti’ Biblioteca Jorge Luis Borges ti’ Instituto de Artes Gráficas de Oaxaca (IAGO), tu’ux líik’sa’an u jejeláasil áanalte’ob ich braille.  

Francisco Toledo tu beetaj in yáax its’at jka’ansaj, tu ye’esaj ten u jejeláasil áanalte’ob. Yáax ba’ax tu ka’ansaj tene’: xooknen. 

Ka’aj ts’o’oke’, xch’a’a oochel Marcela Taboada leti’ máax beet u tutorail, máax yéetel tu béeykunsaj u meyajil: [i]La novia loca[/i], tu’ux yanchaj lajka’ap’éel nojoch oochelo’ob chéen sak yéetel boox, jóok’sa’ab xan yéetel bordados.



Crítico’obe’ tu papaxk’a’abtajo’ob u meyajil yéetel tu ya’alaj ba’ax tu beetaj oaxaqueñoile’ ku beetik u k’as che’ej máak, tumen ku jelbesik tuukul uchak u patjo’olta’al meyaj kex ma’ sáasil u yich. 



Ts’ook ba’ax beeta’ab tumen Mirandae’, tu beetaj yéetel u técnicail cianotipia (úuchben meyaj ti’ procedimiento fotográfico monocromo, tu’ux ku jóok’sa’al u yoochelil le yáax jóok’sa’ano’ ba’ale’ ch’ooj u boonil), tu’ux yanchaj oochel jóok’sa’ab yóok’ol u nook’il piits’. 



“Jump’éel meyaj óol talam, yanchaj in wáanta’al tumen junk’aal utúul máak tumen jach nojoch u nook’ilo’, lajkap’éel nook’o’ob yéetel u yoochel, ts’o’okole’ uláak’ jump’éel tu’ux tin yáax ilaj bix u jóok’ol. Yáaxe’ tin tukultaj in beetik yéetel fotografía digital, ba’ale’ ka’aj tin tsikbaltaj ti’ in xka’ansaj Marcela Taboada binen in xok jejeláas ba’alo’ob yo’olal bix u beeta’al úuchben meyajo’ob."
"Jp’a’at ????, nu’ukul táanilkunsik espacial kúuchil yaan u yantal China",https://www.lajornadamaya.mx/k'iintsil/105017/jp-a-at-nu-ukul-taanilkunsik-espacial-kuuchil-yaan-u-yantal-china,"03 de abril, 2018","Xinhua

Oochel Ap

K'iintsil 



Miércoles 4 ti' abril, 2018 



Chino’obe’ tu p’atajo’ob paachil espacial kúuchil ti’al xaak’alo’ob Tiangong-1, yéetel le káaspaj u estaciónil espacial China, uchak u su’utul tuka’atéen yóok’ol kaab le lunes máaniko’. 



Laboratorioe’ oksa’ab tuka’atéen yóok’ol kaab kex las 8:15, tu baantail Pacífico sur, ts’o’okole’ óoli’ laj eelij, beey úuchik u ts’a’abal k’ajóoltbil tumen ficina de Ingeniería Espacial Tripulada ti’ u lu’umil China.



Tiangong-1 túuxta’ab espacio tu k’iinil 20 ti’ septiembre ti’ u ja’abil 2011, jóok’ ti’ Centro de Lanzamiento de Satélites de Jiuquan, tu xaman lak’inil China’. U meyaje’ leti’ u yilik bix u yutsil u meyaj túumben nu’ukulo’ob le kéen aktáanta’ak wa le kéen núup’uk naves, beyxan u much’ik jejeláas ba’alo’ob ti’al u beeta’al jump’éel estación espacial. 



Nu’ukbesa’ab tu beel yéetel u yáantajil u navesil Shenzhou-8, 9 yéetel 10, xíimbalta’ab tumen waktúul astronautas, ka’atúul ti’ le je’elo’obe’, ko’olel.



Ti’al u winalil julio ti’ u ja’abil 2013, x astronauta Wang Yaping tu beetaj jump’éel tse’ek ti’al xoknáalo’ob ti’ principios físicos básicos ka’alikil ti’ yaan te’e kúuchil xaak’alilo’, ba’ale’ ka’aj beeta’abe’ jach tu péeksaj u yóol kaaj ti’al u yojéelta’al ba’al yo’olal its’at yéetel xaak’al ku beeta’al espacio.  



Kamp’éel ja’ab yéetel uláak’ táanchúumuk, meyajnaj Tiangong-1, maanal ti’ ka’ap’éel ja’ab yéetel uláak’ táanchúumuk ti’ le tukulta’an yaan u meyajo’, ya’abach noj ba’alo’ob tu beetaj yéetel tu je’ek’abtaj bej ti’al ka p’áatak China beey u yóoxp’éel noj lu’umil tu’ux yaan jump’éel estación espacial mantats’ u meyaj, ba’ale’ tak tu ja’abil 2022.  s en operar un estación espacial permanente, alrededor de 2022.



[b]Noj ba’al ba’ax kaxta’ab[/b]



Máax beetik u subdirectoril diseño ti’ u kúuchil Centro de Astronautas de China, Huang Weifen, tu ya’alaj jach k’a’anan ba’ax tu beetaj Tiangong-1, ts’o’okole’ yaan u p’áatal ti’ u espacial k’ajla’ayil China, tumen “noj ba’al ba’ax ojéelta’ab ti’al ka béeyak u beeta’al espacial kúuchil”. 



“Kex tumen chéen jump’éel plataforma ti’al u máan ba’al ichil nave tak estación espaciale’, noj xáak’ab ti’al ka béeyak u yantal ti’ China tuláakal túumben ba’alo’ob k’a’abéet ti’ ti’al u béeytal u beeta’al mantats’il meyajo’ob espacio tumen China. Tuukul tu beetaj u yantal ichil aj xak’al xooko’obe’ ma’ tu pajtal u bo’ota’al mix jump’íit”, tu ya’alaj Bai Ruixue, máax beetik ka’ach u periodistail yo’olal ba’alo’ob ti’ espacio yéetel máax jo’olbesik bejla’e’ jump’éel múuch’kabil kaxantik ka na’ata’ak ciencia tumen kaaj.  



“Ka’alikil u ts’a’abal k’ajóoltbil bix u núup’ul Shenzhou-8 yéetel Tiangong-1 ti’ u kúuchil Centro de Control Aeroespacial de Pekín tu winalil noviembre ti’ u ja’abil 2011, ya’ab máak ok’olnaji uchik u yilko’ob. Noj yaabillaj ku yantal ichil ciencia yéetel tecnología”, tu ya’alaj Bai."
Monsivaís yéetel u yutschajalil tu yich mejen meyajk’abil ba’alo’ob,https://www.lajornadamaya.mx/k'iintsil/105085/monsivais-yeetel-u-yutschajalil-tu-yich-mejen-meyajk-abil-ba-alo-ob,"02 de abril, 2018","Alondra Flores Soto

Oochelo'ob Cortesía del Museo del Estanquillo

K'iintsil



Lunes 2 ti' abril, 2018

U Noj Kaajil México 



U kuxtalil mexikano’obe’, ba’ax suuk u beeta’al ba’ax ku oksaj óolta’al yéetel u k’ajla’ayile’ beeta’an ti’ mejen chíikuallo’ob tu kúuchil Museo del Estanquillo ti’ jump’éel e’esajil ku k’aaba’tik [i]El juego y el arte de la miniatura. [/i]



Jump’éel u kúuchil ba’atelil, u aj xik’nalilo’ob Papantla, juntúul charro ka’alikil u k’aayik serenta, Dante yéetel [i]Divina comedia[/i], úuchben aztecailo’ob ka’alikil u báaxtiko’ob pok ta pok, tak jayp’éel u yoochelil jayp’éel cha’ano’ob beeta’an je’el bix [i]María Candelaria[/i] jayp’éel ti’ le ba’alo’ob beeta’an u mejenil ti’al cha’antbil, yaane’ k’a’abéet tak u yila’al yéetel u yáantajil lupa; jóok’sa’an ti’ ba’ax beeta’ab tumen aj meyaj k’abo’ob uchak u mu’uch’ul tumen j ts’iib Monsiváis k’íin máan u monla’ant ba’alo’ob. 



Carlos Monsiváise’ tu ye’esaj tajan uts tu yich mejen ba’alo’ob, ku ya’alik Henoc de Santiago, máax jo’olbesik kúuchil e’esajil tu’ux ku wu’ulabkúunsa’al u meyajil u yuumil Días de guardar. Tu ya’alaje’ “meyaj beeta’ab tumen j ts’íibe’ ku chikbesik miatsil yo’olal u kuxtal mexikano’ob”, beey uchik u ya’alik úuchik u k’a’ayta’al e’esajil. 



Tu jach chíimpoltaj aj meyaj k’abo’ob yéetel máaxo’ob patjo’oltik its’at, ti’ leti’obe’ “yanchaj noj kúuchil u ti’alo’ob ichil máaxo’ob u múul meyajilo’ob yéetel u yéetajilo’ob, ts’o’okole’ jp’áate’ óoli’ je’el ba’axak ka u meyajto’obe’ ku ma’antal tumen Monsiváis, je’el bix meyaj beeta’ab tumen miniaturista Roberto Ruiz, máax tu meyajtaj baak ts’o’okole’ chíimpolta’ab yéetel premio de Ciencias y Artes tu ja’abil 1988.

  

Jump’éel meyaj jach je’elan ti’ le uláak’o’obo’ ts’o’okole’ ku ka’ansaj, beey úuchik u t’aan De Santiago yo’olal e’esajil tu’ux ku múuch’ul óoli’ 250 u p’éel nu’ukulo’ob mix juntéen yáax e’esak. “Jach tukulta’an ba’al ti’al paalal”, le beetik yaan u páajtal u cha’anta’al tuláakal u winalil abril ti’ le kúuchil p’aatal tu ti’itsil Madero yéetel Isabel la Católica, tu k’íiwikil U Noj Kaajil México. 



Manivelas kuxkíinsik mejen maquetas tu’ux ku ye’esa’al k’ajla’ayilo’ob, je’el u páajtal u yila’al juntúul fauno ka’alikil u ch’úuktik juntúul ninfa, tu’ux chika’an tak juntúul unicornio; u yaalak’ miis jach u láak’inajo’ob j ts’íib, jump’éel u yoochel ti’ le kúuchil tu’ux ku meyajo’, nu’ukulo’ob beeta’an tumen Luis Ascanio Zenteno. Mejen ba’alo’ob ts’a’aban ti’ tu’ux ku chikpajal jaajil kuxtal ti’ chichan nu’ukulo’ob.  



Monsiváis, máax j kíim tu ja’abil 2010, tu kanaj u ye’es u meyaj tu beel, ku tsolik Ana Catalina Valenzuela, máax beet u curaduriail le e’esajilo’, tumen tu kaxtaj bix u xak’altik ba’ax suuk u beeta’al tumen mexicnaos, bix u yilko’ob lu’um tu’ux kaja’ano’ob, ti’al le je’elo’ tu k’a’abéetkunsaj oochelo’ob beyxan yéetel áanalte’ob, ts’o’okole’ mejen meyajk’abil ba’alo’obe’ tu meyajtaj xan ti’al u yojéelta’al uláak’ ba’alo’ob yo’olal le kaaja’; jump’éel uláak’ paatak ti’ k’ajla’ayil tumen ku kaxtik u ka’ansaj. 



Mejen meyajk’abo’obe’ ku betik u yantal u je’elel máak u jach il ba’ax ku yúuchul ti’ u kuxtal wíinik sáansamal, tu ya’alaj Valenzuela. E’esajil [i]El juego y el arte de la miniatura[/i] yaan u ts’o’okol tak tu k’iinil 8 ti’ abril."
"Tramantes, junmúuch’ u aj meeyjulo’ob k’uuch México",https://www.lajornadamaya.mx/k'iintsil/105217/tramantes-junmuuch-u-aj-meeyjulo-ob-k-uuch-mexico,"30 de marzo, 2018","Gina Fierro

Oochel Bienal - Comunicación

K'iintsil



Viernes 30 ti' marzo, 2018



Cecilia Martínez Lusarretae’ táan u jo’olbesik jump’éel meyaj tu’ux ku beeta’al u jejeláasil nook’o’ob, ti’al u kaxanta’al u ka’ansa’al yéetel u péektsilta’al ka béeyak u patjo’olta’al je’el ba’axak tumen máaxo’ob meyajtik. 



[i]Tramantese[/i]’ jump’éel meyaj yaan u yóol ka’ansaj, ku kaxta’al u ye’esa’al u jach noj ba’alil u beeta’al nook’, le beetik yéetel u jo’olbesajil  Cecilia Martínez Lusarretae’, ts’o’ok u kuxkíinsa’al u jejeláasil nook’o’ob tu’ux ku chikpajal u yóol u kaajil yéetel máaxo’ob xan beetik. 



Ka’aj kóoj Jo’, tu ja’abil 2010e’, x its’at sijnáal tu Noj Kaajil Méxicoe’ tu yilaj tu kaajil Jo’e’ “óoli’ mina’an mixba’al yo’olal nook’o’ob ti’ kúuchilo’ob je’el bix galerias wa kúuchilo’ob cha’an”, tu ya’alaj. “Ma’ ya’ab kúuchilo’ob ti’al u ye’esa’al nooko’ob yaan tu noj lu’umil México”, ku yaj óoltik Cecilia. Le beetik x its’ate’ tu kaxtaj bix  u ye’esik ti’ uláak’ máako’ob le ba’ax ojéelta’an yo’olal u meyajil nook’, ts’o’ok u beetik e’esajilo’ob ti’ le noj lu’uma’ ba’ale’ beyxan táanxelil. “[i]Tramantese[/i]’ síij yéetel u tuukulil u ka’ansaj, tumen tene’ kin ejéentik jujump’íitil u yúuchul ba’al: wa mina’an máax u yojel u meyajt nook’ yéetel máax chíimpoltike’, k’a’anan túun u ka’ansa’al u beeta’al. Yáax k’a’anan u ka’ansa’al u meyajta’al”.  



[b]Ka’ansaje’, “u yóol in kuxtal, in ki’ óolal”[/b]



“Wa teen beetik in secretariail Educación Pública, ka’ap’éel ba’al je’el in ka’ansik najil xooke’: jump’éel meyaj yéetel paax. Ba’alo’ob ma’atech u cha’ak u kíimil máak, máantats’”. Ti’ le tsikbalo’ ku jach táakmuk’tik u k’a’ananil u ka’ansa’al jump’éel meyaje’ ku ts’áak u páajtalil xan u ka’anal bix u beeta’al ti’al beyo’ u yéeyik máax ba’ax bejil u k’áat u biins yéetel, ichil le bejo’obe’ ti’ yaan its’at.  “30 ja’abo’ob paachil káajak in ka’asaj, je’el bix in tukultik uts tin wich ka ka’ansaken xan, ichil jáalk’ab óol yéetel u beeta’al ba’al je’el jaytéen k’a’abéete’. Ma’ k ch’a’ak saajkil k beetik ba’ale’ ku je’ik to’on bejo’ob”. 



Beyo’, ba’ax káaj beey jump’éel meyaj chéen tu yotoch u beetik ka’ache’ ts’o’ok u súutul najil xook ti’al máaxo’ob taak u kambalo’ob. 



Ikil u kaxta’al jump’éel u nu’ukbesaj kaambale’, Ceciliae’ ku jo’olbesik junmúuch’ “x úutskíinsaj nook’, diseñadoras, máako’ob ts’o’ok u máan k’iin káajak u meyajo’ob yéetel aj meyaj k’abo’ob, aj chuuyo’ob beyxan yéetel máako’ob jach taak u kaniko’ob bix u beeta’al”. 

Ceciliae’ tu káajsaj jump’éel meyaj tu’ux tu patjo’oltaj tak le nu’ukulo’ob yaan u k’a’abéetkunsik ti’al u meyaj. Ka’alikile’, tu beetaj xan Laboratorio de Experimentación, tu’ux ku kaxta’al ka yanak uláak’ bix u beeta’al túumben ba’alo’ob ti’al u ye’esa’al máaxo’oni’, je’el bix taller, ba’ale’ beyxan je’el bix jujuntúulil u xoknáalilo’ob. 



[b]Meyaj u ch’a’amaj u muuk’ ti’ u beeta’al ya’abach juntéenal jump’éel ba’al[/b]



Yanchaj tu ja’abil 2010, xáanchaj wakp’éel ja’abo’ob ka’alikil u meyaj yéetel u beetik, ba’ale’ tu ja’abil 2016 múuch’ meyaje’ tu ts’áaj k’ajóoltbil u ye’esajil [i]Los Tramantes- Procesos Textiles[/i], tu’ux chikbesa’ab 86 u p’éel nook’o’ob, mejentak beyxan nuuktak, ti’ j e’esa’ab ti’ Museo del  Claustro de Sor Juana ti’ U Noj Kaajil México, kúuchil tu’ux ku ts’a’abal u páajtalil u ye’esa’al its’at yéetel ma’alo’ob meyajo’ob. 



Jump’éel e’esajil tu’ux ku táakpajal paalal, nojoch máako’ob, u xoknáalilo’ob diseño beyxan artes plásticas, aj its’ato’ob yéetel diseñadoro’ob, ichil uláak’ máako’ob, máaxo’ob jujump’íitil u bin u táakpajalo’ob ti’ le meyajo’.

Leti’e’ máaxo’ob meyajtik jejeláas ba’alo’ob -ma’ tsaj wa chéen máax meyajtik wa ba’ax ti’ plástica- le ts’o’ok u bin u nojba’alkúunsiko’ob u meyajil [i]Tramantes[/i], ku ya’alik.  



“Jach ku ki’ óolal le meyaja’, beyxan ti’al máaxo’ob beetike’ jach k’a’anan u yiliko’ob meyaj ku ye’esa’al yéetel u kanik u ye’eso’ob, k’a’anan u táakpajalo’ob ti’ e’esajilo’ob tu lu’umil México ba’ale’ beyxan ti’ táanxel lu’umo’ob. Ma’ jump’éel ba’al a wilik a meyaj chéen yóok’ol mesa tak le ken a wil le kéen jo’op’ok u ye’esa’al yéetel a wilik bix u yila’al tumen uláak’ máako’ob, a wilik wa táan u ya’alik wa ba’ax le meyaj a beetmajo’”. 



[b]U páajtalil u yantal t’aan [/b]



“Kin tukultik tuláakal ba’al yaan u yáal tak je’el beyka’aj a k’áate’. Je’el bix tuláakal xan ti’ its’at: yáaxe’ ka kaambal, ka kaxtik u nu’uk a meyaj, le ken ts’o’okoke’ le je’elo’ yaan u ts’áak tech u páajtalil a patjo’oltik túumben ba’alo’ob je’el bix ken a wóote’”. 

Yéetel le tuukul je’elo’, Tramantes ku kaxtik u xak’altik uláak’ bix u beeta’al meyajo’ob tu’ux ku ch’a’anukta’al u ki’ichkelemil u nook’ilo’ob k lu’umil. “U noj ba’alil meyaj k’abo’ob ku beeta’al yéetel nook’o’obe’ ki’ichkelem, ts’o’okole’ nonoj. Ya’abach u jejeláasil u beeta’al meyaj, yaan ba’al u yil tu’ux ku beeta’al, ts’o’okole’ kin tukultik k’a’anan k laj k’ajóoltik beyxan k báaxal yéetel u jejeláasil ba’ax ku ya’aliko’ob, ti’al k sutik u yits’atil nook’ob ti’ le k’iino’oba’”.  



[b]Ba’ax yo’olal ku t’aan u yits’atil nook’[/b]



“Kin kaxtik in jach ts’áak in wóol ti’ ba’ax táan u yúuchul ti’ in bak’pachil, ts’o’okole’ kin ts’áak u chíikulal ti’ ba’ax kin beetik. Ma’ uts tin wich in ts’áak ba’al jach je’el bixo’”. 

Le kéen jo’op’ok in meyaj yéetel junmúuch’ máako’ob tu’ux yaan nojoch máak, táankelem paal yéetel ch’ija’an máako’obe’, ku ya’alik ku yantal jejeláas tuukulo’ob, “jejeláas ba’ax ku yila’al, u tukulta’al, xook, paax, nook’, ichil uláak’ ba’alo’ob”. Le beetik ku páajtal k beetik uláak’ ba’alo’ob"
Kaxta’ab u chíikulal 81 u p’éel precolombino kaaj yanchaj Amazonas,https://www.lajornadamaya.mx/k'iintsil/105285/kaxta-ab-u-chiikulal-81-u-p-eel-precolombino-kaaj-yanchaj-amazonas,"29 de marzo, 2018","Dpa 

Oochel José Iriarte 

K'iintsil



Jueves 29 ti' marzo, 2018

Exeter/Belém.



Ka’ach ma’ili’ k’uchuk sak wíiniko’ob tu jáalikil yaan tu noojol u noj k’óomil Amazonase’ ya’ab máak kaja’ani’, asab ya’ab ti’ le tukulta’an tak beora’, beey úuchik u ts’a’abal k’ajóoltbil martes máaniko’, tumen junmúuch’ británico yéetel brasileño aj xak’al xooko’ob ti’ u pik’il ju’unil [i]Nature Comunications[/i].



Te’e xaak’alilo’, chíikpaj ti’ jump’éel lu’um ku p’isik 435 mil kilómetros cuadradose’, kajlaj ichil 500 mil tak jump’éel millón máako’obi’. Ku tukulta’ale’, kex tumen ma’ beyi’i’, u baantail Amazonase’ jump’éel lu’um tu’ux kajlaj aj xíinxíimbal máako’ob jujump’íitil u bin u k’i’ik’itpajalo’ob ti’ uláak’ lu’umo’ob, beey tu ya’alaj Jonas Gregorio de Souza, juntúul ti’ u yuumilo’ob xaak’al, ti’ Universidad de Exeter.



Ba’ale’ ma’ beyi’i. Ts’o’ok u máan jayp’éel ja’abo’ob káajak u yila’al tumen aj xak’al xooko’obe’ yanchaj uláak’ máak kajlaj te’elo’ tu k’iinil precolonial, ts’o’ok u yila’al yaan jool muka’ano’ob, tu’ux ku tséenta’al kay, jool ti’al u yúuchul muuksaj wa bejo’ob. Talam u je’ets’el beyka’aj u nojochil le lu’um tu’ux kajlaj máako’obe’, tumen ti’ le lu’umo’ ts’o’ok u nuuktal k’áax. Aj xak’al xooko’obe’ ts’o’okili’ u yáax iliko’ob yanchaj meyajo’ob ti’ u k’áaxilo’ob tu lu’umil Acre, tu chik’inil Brasil, yéetel xan jump’íit tu lak’inil, tu ka’anal u noj k'óomil Xingú, Mato Grosso.



Te’elo’ kaxta’ab yéetel u yáantajil oochelo’ob jch’a’ab ka’anal yéetel xan úuchik u páanal ba’ale’, u xiixel 81 u p’éel kaaj yanchaj te’elo’ ma’ yáax ojéelta’an tak walkila’. U ya’abil le lu’um bak’pachtike’ joomol ichil jump’éel tak óoxp’éel metro’ob. Geoglifo’obe’ ku p’isiko’ob ichil 11 yéetel 390 meetro’ob. Ichil tuláakal u kóochil le k’áax je’elo’ kaxta’ab u múulilo’ob lu’um yéetel bejo’ob. Le tu’ux jéets’ kaaje’ ma’ naats’ yanik ti’ u beel ja’i’, mantats’ ti’ múul yano’ob, tu’ux ku páajtal u yilko’ob k’áax tu’ux yano’ob.



Láayli’ te’e lu’umo’obe’ aj xak’al xooko’obe’ tu kaxtajo’ob k’at yéetel boox lu’um, le je’elo’ ku ye’esik xáanchaj táan u meyajta’al kool te’e lu’umilo’. Ya’ab ti’ le kaajo’obe’ hexagonal u chikpajalo’ob, le beetik aj xak’al xooko’obe’ ku ya’aliko’ob tukulta’ab tu beel ka’aj beeta’ab.



U kaajil Mt-07-Boa Vista, jach nojoche’, u kóochile’ ku p’isik 390 metros. Ichile’ yaan bulukp’éel u múulilo’ob lu’um bak’pachtik k’íiwik, ku tukulta’ale’ míin ku k’a’abéetkunsa’al ti’al kilich ba’alo’ob.  



Ku ya’alale’, kuxtal te’e lu’umo’, ichil ba’ax ts’o’ok u xak’alta’ale’, nooychaj ichil u ja’abilo’ob 1250 yéetel 1500, jump’íit táanil ti’ u k’iinil úuchik u k’uchul sak wíiniko’ob. Aj xak’al xooko’obe’ ku tukultiko’obe’ tu jáalikil u noj k’óomil Amazonase’ kuxlaj máak kex ti’ 435 mil kilómetros cuadrados. Le je’elo’ ku ts’áak u na’ate’ yanchaj kex 500 mil yéetel jump’éel millón máako’ob ti’ mil yéetel mil 500 kaajo’ob."
Óoli’ tuláakal kanants’aako’ob ti’al se’ene’ beeta’an yéetel je’,https://www.lajornadamaya.mx/k'iintsil/105357/ooli-tulaakal-kanants-aako-ob-ti-al-se-ene-beeta-an-yeetel-je-,"28 de marzo, 2018","Dpa

Montaje Saúl Cagnone Olivieri

K'iintsil



Miércoles 28 ti' marzo, 2018



Ts’o’ok u yúuchtal káajak u k’a’abéetkúunsa’al je’ tumen aj xak’al xooko’ob ti’al u beeta’al u jejeláasil kanants’aak ti’al se’en.



Ja’ab man ja’abe’ ku k’a’abéetkunsa’al ichil 450 yéetel 500 u p’éel je’ob ti’al u beeta’al, beey tu ya’alaj Martin Friede, máax p’ata’an u yil u beeta’al xak’al xook yo’olal kanants’aako’ob ti’  Organización Mundial de la Salud (OMS).



“Maanal ti’ u 90 por cientoil ti’ le ts’aako’ob ku k’a’abéetkunsa’al ti’al kananta’al ma’ u tsa’ayal se’en ti’ yóok’ol kaabe’, ku beeta’al yéetel je’. Suuka’anile’, yéetel jump’éel je’ ku páajtal u beeta’al jump’éel dosis ti’al u yúuchul jóok’sa’al jump’éel kanants’aak, ba’ale’ yaan k’iin xane’ ku ts’áak ti’al u beeta’al uláak’”, tu tsolaj.



Kanants’aak ti’al u ts’aatáanta’al fiebre amarilla ku beeta’al xan yéetel je’. Ba’ale’ ti’al le je’elo’,  asab ya’ab dosis ku páajtal u jóok’sa’al ti’ jump’éel je’. 



Aj xak’al xooko’obe’ ma’atech u k’a’abéetkunsiko’ob je’ wa jóok’sa’an ti’al konbil, ku ch’a’ako’ob le ku ye’elsa’al tumen kaax ts’a’aban ti’ kúuchilo’ob tu’ux ku páajtal u jach ila’ak bix u yantalo’ob. Le je’elo’ asab ko’oj u jóok’ol wa ku ke’etel yéetel le bajux ku tojoltik u yantal u nu’ukul ti’al u beeta’al waaj, tu ya’alaj Friede.  



Ka’atéen ichil jump’éel ja’abe’, u aj xak’al xookilo’ob OMS ku tsikbaltiko’ob máakalmáak virus ku tukulta’al yaan u nojba’altal ti’ uláak’ u jaatsil k’iino’ob se’en. Beey túuno’, le kéen ts’o’okoke’ ku ya’aliko’ob ti’ laboratorios ba’ax unaj u yantal ti’ jump’éel kanants’aak le kéen jo’op’ok u beeta’al. k. Virus ku k’a’abéetkunsa’al ti’ak u chukbesa’alo’obe’ ku beeta’alo’ob ti’ laboratorios jets’a’ano’ob yéetel ku túuxta’al ti’ u fábricasil kanants’áak ti’al u ju’up’ul ti’ je’. 



Le kéen máanal lajunp’éel k’iino’obe’, u miles millonesil viruso’obe’ ku nuukta’alo’ob tu sakil le je’o’. Beyo’, ku xúucha’al le ba’ax ku yantalo’ yéetel ku luk’sa’al mejen partículas yéetel u yáantajil ooxol waa químicos, ti’al beyo’ u luk’sa’al u k’aasil ba’ale’ no’oja’an ti’al le k’oja’anilo’. 



Ts’o’ok u máan k’iin káajak u xak’alta’al uláak’ bix je’el u páajtal u beeta’al tumen jach ya’ab je’ le ku k’a’abéetkunsa’alo’, beey tu ya’alaj Friede.



Ichil u 5 yéetel u 10 por cientoil kanants’aako’ob ti’al se’enku beeta’al walkila’ ts’o’ok u káajsa’al u beeta’al ti’ cultivos celulares, jch’a’ab ti’ jump’éel tumor yanchaj ti’ juntúul peek’ yéetel mejen ik’elo’ob, tumen le je’elo’ ku páajtal u ya’abkunsa’alo’ob je’el beyka’aje’ tak mina’an u xuul. Talam ba’al ku beeta’al le beetik tak walkila’ ma’ laj p’ata’ak ba’al tu beel ti’al u beeta’al tajan ya’abi’, tu ya’alaj Friede.



Je’o’obe’ láayli’ yaan u k’a’anatalo’ob ti’al u beeta’al kanants’aak ti’al se’en.



Ichil uláak’ ba’ale’, jump’éel xak’al xook jts’a’ab k’ajóoltbil lunes máanik ti’ u pik’il ju’unil [i]Proceedings[/i], tumen Academia Nacional de Ciencia de Estados Unidos, u k’a’abéetkunsa’al antibióticos ti’ yóok’ol kaabe’ ya’abchaj kex u 65 por cientoil ichil u ts’ook 15 ja’abo’ob.  



U múuch’il aj xak’al xooko’ob Eili Klein, ti’ u estadunidense kúuchil  CDDEP (Center for Disease Dynamics, Economics & Policy), tu xak’altaj beyka’aj antibióticos ku meyaj uchik u xak’altik u tsolts’íibil jayp’éel ts’aako’ob ku ko’onol ti’ 76 noj lu’umo’ob ichil u ja’abil 2000 yéetel 2015, beey uchik u jóok’sa’al beyka’aj ku meyaj ti’ yóok’ol kaab."
Bejla’e’ ku k’iimbesa’al  U Máank’inal Balts’am,https://www.lajornadamaya.mx/k'iintsil/105440/bejla-e-ku-k-iimbesa-al-u-maank-inal-balts-am,"27 de marzo, 2018","Ana Mónica Rodríguez

Oochel Rodrigo Díaz Guzmán

K'iintsil 



Martes 27 ti' marzo, 2018





Ti’ jump’éel u kaajil Huastecae’, ti’ le k’iino’oba’, yanchaj ba’atel ichil juntúul jbáatab yéetel u paalil, tumen beeta’ab u yóol tumen u yuum le beetik tu jel tukultaj bix u na’atik kuxtal, uchik u bin kuxtal náach ti’ u yotoch u yuum.



Le je’elo’ leti’ u nooyil u balts’amil [i]Los gallos salvajes[/i], ts’íibta’an tumen Hugo Argüelles, jo’olbesa’an tumen Óscar Rojas, yéetel jts’a’ab k’ajóoltbil ka’awjeak tu kúuchil La Teatrería.



“Balts’ame’, ku beetik k aktáantik ba’ax kcha’antik, ba’ale’ ku ye’esik to’on jayp’éel ba’alo’ob láayli’ táan u yúuchulo’ob walkila’, je’el bix abuso sexual (abuso sexual), k’aasil muuk’ yéetel narcotráfico”, tu tsolaj. 



Ba’ax ku yila’ale’, ku tsikbaltik, jump’éel xak’al tuukul ku yantal walkila’ yo’olal ba’ax ku yu’ubik máak yéetel ba’ax ku na’atik; ku ye’esik ba’alo’ob yo’olal loobilaj, saajkil yéetel ka’ap’éel ichil.



Kex juntéene’, ku ya’alik, ba’ale’ tuláakalo’ob yaan wa ba’ax k u’uymaj ti’ le je’elo’obo’, le beetik máaxo’ob cha’antike’ u k’ajóolo’ob xan ba’ax ku ye’esa’al. 



Te’e balts’amo’ ku táakpajal Antonio Monroi, Christian Ramos yéetel Jesús Benavente, ku chíikbesik ok’om óol ku yantal yo’olal u nonojba’alil yéetel u ka’anal ichil juntúul yuum tu táan u paalil, máax yaan u ba’atel ti’al ka xu’uluk u yantal loobilaj yéetel u péech’ óolal.



[b]U k’a’ajesajil ti’ u ba’atel ba’alche’ [/b]



Balts’ame’ ku ye’esik Luciano Miranda, juntúul máak kuxlaj yéetel u tuukulil ti’ bix unaj juntúul xiib ba’ale’ walkila’ unaj u k’exik le tuukul je’elo’ yo’olal u paalil, Luciano Eduardo, máax a’alik ti’ ma’ beey unaji’.



U k’a’ajesajil u ba’atel juntúul ba’alche’ ba’ale’ ku tuukul, ku k’uchul u súutukil Luciano Eduardoe’ ku ya’alik ti’ u yuume’ le bix u ye’esik u yaabilaje’ ma’ no’oja’ani’. U paalile’ ku ya'alik incestuoso ba’al, ka’alikil u yuume’ ku tukultik ma’ jela'an ba'ali’; jump'éel ba'al beey suuka’an u ka’ansalo’, beey uchik u ya’alik Óscar Rojas, máax múul jo’olbesik balts’am yéetel Jesús Benavente.



Te’e súutuko’ ku chikpajal juntúul místico máak, juntúul chamán ku k’aaba’tik Otoniel, máax beetik beey u oráculoil le balts’amo’. 



Kex tumen le meyajo’ ma’ jump’éel líik’saj t’aan tu túulisili’, ku kaxantik u ye’esik ti’ máak le je’elo’ jump’éel ba’al láayli’ u yúuchule’. 



Ba’ax ku ye’esale’, kex tumen talam u ya’alale’, jump’éel chan lalajk’ab ti’al u yóol máak, tumen balts’ame’ ma’atech u ye’esik loobilaj mix máak ku machikubáaj, ku ye’esik yaabilaje’ jump’éel ba’al k’a’anan."
Yáajal kab,https://www.lajornadamaya.mx/k'iintsil/105471/yaajal-kab,"26 de marzo, 2018","Ts'íib yéetel oochel Jorge Miguel Cocom Pech

K'iintsil



Lunes 26 ti' marzo, 2018



Jach úuche', íikil táan k-na'akal yóok'ol junp'éel noj bej, tene' táan in wilik bix u yáajal jáats'kab k'íin. Ti'e suutuko'ob in nool J-Gregorio'e, ichil j-méentik tsolanilo'ob, tu chan ka'ansiken meyajo'ob utia'al in suutkimbaj juntúul yaal j-p'uuj yáajal kab. 

_________________________________________________



[b]Aurora[/b]



Hace muchos años, mientras subíamos un camino grande, así miraba el despertar del alba. En esos momentos mi abuelo Gregorio,  a través de rituales,  me instruía para convertirme en hijo de cazador de auroras."
Ku chíimpolta’al Francia cha’an yo’olal cardenche k’aay,https://www.lajornadamaya.mx/k'iintsil/105521/ku-chiimpolta-al-francia-cha-an-yo-olal-cardenche-k-aay,"26 de marzo, 2018","Afp

OOchel Academia Mexicana de Cinematografía

K'iintsil



Lunes 26 ti' marzo, 2018

Toulouse.



U cha’anil Cinelatino de Toulousee’ tu chíimpoltaj viernes máanike’ jump’éel jats’uts cha’an yo’olal u jejeláasil k’aay cardenche tu lu’umil México, te’e súutuko’ chíimpolta’ab xan jump’éel argentino cha’an yo’olal u beeta’al u yóol wíinik ts’o’okole’ k’a’ajsab óoxtúul máako’ob táan ka’ach u kaniko’ob ba’al yo’olal cine ba’ale jsa’atbesa’abo’ob tu lu’umil México.



Táankelem jpat meyaj Daniel Hernández tu k’áataj ti’ mexicano jo’opóopilo’obe’ ka séeb kaxta’ak u yóoxtúulil u yéet jkaambalo’ob Guadalajara, máaxo’ob jma’acho’ob tumen jts’oon máako’ob ka’alikil táan u suuto’ob ti’ jump’éel táabsaj meyaj tu kaajil Tonalá, Jalisco. 



Ka’alikile’, tu lu’umil Méxicoe’, jbeet cha’ano’ob  Alfonso Cuarón yéetel Emmanuel Lubezkie’ tu táakmuk’tajo’ob sábado máanik líik’saj t’aan ku k’áatik ka kaxta’ak óoxtúul xoknáalo’ob. 



[b]Oksaj saajkil ti’ táankelemo’ob[/b]

“Walkila’ u sajbe’entsil k sa’atbesa’al wa kkíinsa’al tumen táankelemo’on, xoknáalo’on wa jbeet cha’ano’one’ asab séeba’an u yúuchul”, beey tu ya’alaj uláak’ juntúul máax jo’olbesik u kóomcha’anil [i]Las raíces del roble[/i].



“Kuxa’an úuchik u biinsa’alo’ob, kuxa’an kk’áat ka’aj su’utuko’ob”, tu ya’alaj xan Hernández, tu ts’áaj xan u muuk’ ti’ táankelemo’ob tu líik’saj u t’aano’ob tu lu’umil Guadalajara, beyxan jbeet cha’an mexicano Guillermo del Toroe’ tu k’i’itbesaj ba’ax ku k’áata’al ti’ u kúuchil Twitter.  



Beey túuno’, Cuarón yéetel Lubezkie’ tu joronts’íibtaj u k’aaba’ob ti’ ts’íbil ju’un túuxta’ab ti’ u jala’achil u lu’umil Jalisco, Jorge Aristóteles Sandoval tu’ux ku ya’alik le je’ela’: K k’áatik ti’ tuláakal u jala’achilo’ob u kaajil, u petenil yéetel u noj lu’umil México: ka yanak u séeb péeko’ob ti’al u kaxta’al kuxa’antak óoxtúul xoknáalo’ob Javier Salomón Aceves Gastélum, Daniel Díaz yéetel Marcos Ávalos; beyxan ka je’ets’ek u muuk’ a’almaj t’aan tu yóok’ol máaxo’ob beet k’aasil ikil u ma’acha’al máak, yéetel ku chíimpoltik: ma’ u yantal uláak’ sa’atbesajilo’ob. 



Tak walkila’ ma’ ojéela’an tu’ux ts’oka’an táankelem xoknáalo’ob ti’ Universidad de Medios Audiovisuales, táan ka’ach u suuto’ob ti’ jump’éel táabsaj tu beetajo’ob Tonalá. Ichil ba’ax ku ya’alal tumen máax ile’, kis buuts’ tu’ux ku máano’ob ka’ache’ k’aschaji le beetik ka’aj je’el u yutskíinso’obe’ jma’acho’ob ichil u muuk’ kex waktúul yéetel waxaktúul máako’ob. 



Chíimpolal ti’al u cha’an jach ma’alo’obil beeta’ane’, jk’u’ub ti’ mexicano cha’anil A morir a los desiertos beeta’an tumen española Mata Ferrer, máax meyajnaj kex jo’op’éel ja’ab yéetel junmúuch’ cardenchero máako’ob ti’ u lu’umil Méxio. 



Ferrer, 35 u ja’abil, kaja’an México lik’ul u ja’abil 2006 ti’al u kanik ba’al ti’ cine, ka’alikil u xooke’ tu k’ajóoltaj cardenche ti’b YouTube, k’aay suuk u beeta’al. Jump’éel ba’al séeb úuchik: tu péeksaj in wóol, tu ya’alaj ti’ Afp. 



[i]Primas[/i], beeta’an tumen argentina Laura Bari, tu tich’aj chíimpolal ku k’u’ubul tumen Asociación Católica Mundial para la Comunicación. Leti’e’ kaja’an tu kajil Montreal, u kit ka’atúul ti’ máax ku chikpajal te’elo’, juntúul ti’ le je’elo’obe’ violarta’ab yéetel tóoka’ab ka’alikil 10 u ja’abil tumen juntúul máak, uláak’ juntúule’ loobilta’ab xan ka’alikil yaan kex 9 wa 12 u ja’abil."
Cumbre Tajín: mantats’il cha’an chíimpoltik totonaca miatsil yéetel u ba’alumba’al kaaj,https://www.lajornadamaya.mx/k'iintsil/105746/cumbre-tajin-mantats-il-cha-an-chiimpoltik-totonaca-miatsil-yeetel-u-ba-alumba-al-kaaj,"22 de marzo, 2018","Ts'íib yéetel oochel Efrén Calleja Macedo

K'iintsil



Mérida, Yucatán

Jueves 22 de marzo, 2018



U bolonlajun téenil u beeta’al Cumbre Tajín, lik’il 16 tak 20 ti’ marzo, tu kaajil Papantla, Veracruz, ku chikbesik u muuk’ jump’éel meyaj ts’o’ok u jel jets’ik ba’ax u beelal, tak tu’ux ku náakal yéetel ba’ax u yutsil. Jaaj yáax ba’ax k’a’anan te’e cha’ana’ leti’e’ múul tsikbal ku yantal tu k’iinilo’ob Cumbre yo’olal meyajo’ob ku beeta’al ti’al tuukul, ti’al patjo’ol, ti’al báaxal, le beetik jach k’a’anan ba’ax ku beeta’ala’, jump’éel noj meyaj mantats’ u yúuchul ti’al u líik’sa’al totonaco its’at yéetel ku beetik u yantal kúuchilo’ob ti’al ka e’esa’ak ti’ uláak’ máako’ob.



Le je’ela’ ku taal u ye’es Cumbre Tajíne’ jump’éel miatsil nu’ukbesaj ku beeta’al ti’al u kaláanta’al yéetel u chíimpolta’al ba’ax u ti’al kaaj. 



[b]U ba’alumbáaj kaaj ma’ tu yila’al: moots-paach k’iino’ob[/b]



Suuka’ane’, cha’ano’obe’ ma’ tu ch’a’ak u moots ti’ kaaj. Le beetike’, Cumbre Tajín jela’an ti’ le uláak’ cha’an ku beeta’alo’ob tumen ku loolankil ti’ le lu’um tu’ux ku pa’ak’alo’, Totonacapan, ts’o’okole’ ku jóoyabta’al yéetel u yits’atil totonaco kaajo’ob, tu’ux ku táakpajal kajnáalo’ob, ba’ale’ leti’ob xan u noj máakilo’ob beetik u múuch’ul aj pat jo’ol meyajo’ob ti’al u ya’aliko’ob ba’ax k’a’abéet u ya’ak u kaajalo’obi’. Ts’o’okole’, le ken ts’o’okok cha’ane’, bul ja’ab u beeta’al u meyajil kool. 



Bix u chikpajal u ch’a’ak u moots ti’ kaaj. Cumbre Tajín tu jo’olbesaj u beeta’al u ju’unilo’ob ti’al u táakbesa’al Ceremonia Ritual de Voladores y el Centro de las Artes Indígenas (CAI) ichil u tsolts’íibil Patrimonio de la Humanidad ku beeta’al tumen Unesco. Papantla leti’e’ mexicano kaaj tu’ux yaan u jejejláasil Patrimonios chíimpolta’ano’on tumen le mola’ayilo’.  



Beyxan ku páajtal u ya’alale’, u áanalte’il La vida del colibrí/Xlatamat jun, ts’íibta’an tumen Jun Tiburcio, jóok’sa’an tumen le Cha’ano’, chíimpolta’ab tumen Escritura en Lengua Materna ti’ u mola’ayil Chambra D’Oc (Ostana, Italia, 2015); u áanalte’il A la luz del Padre Sol/kxmakgaxkgakganat kintlatikan chichiné chéen leti’e’ meyaj beeta’an América tu’ux ku múuch’ul treinta ja’abo’ob ti’ u ts’íibilo’ob Totonaco balts’am [1982-2011]; ts’o’okole’ yo’olal u múuch’tambalil Encuentros Internacionales de Voladores beeta’ab ka’alikil táan u yúuchul cha’an, tumen ch’a’ajolta’ab u beeta’al tumen uláak’ kaajo’ob yéetel áanta’ab máaxo’ob beetik; maanal ti’ mil quinientos u túul aj óok’oto’ob múuch’o’ob ti’ Conversatorios de Cumbre Tajín ti’al u ye’esiko’ob túumben úuchben áantalte’ob tu’ux ku xo’okol ba’alo’ob yo’olal u yóok’otilo’ob yéetel ti’al u ye’esiko’ob bix kuxtal ka’ahcij, bix u máan k’iin walkila’ yéetel ba’ax ku tukultiko’ob; táankelemo’ob yéetel nojoch máako’obe’ táakpajo’ob ti’ jejeláas múuch’tsikbalo’ob ti’ táanxel lu’umo’ob ti’al u tsikbaltiko’ob bix táan u líik’il ch’i’ibalo’ob walkila’, beyxan ti’al u tukultiko’ob ba’axten k’a’anan janal suuk u beeta’al ti’ kaajo’ob, ti’al u tsolko’ob bix u kaambalo’ob ti’ CAI wa ti’al u jets’iko’ob ba’ax ku ya’aliko’ob yo’olal u páajtalil máasewal kaajo’ob. Le je’elo’ leti’ u cha’anil Cumbre Tajín. 

Cha’ane’ jump’éel noj k’iimbesajil ku páayt’antik yóok’ol kaab ti’al u líik’sik túumben k’iino’ob u múul xíimbal yéetel u tuukulil patrimonio cultural. Beyo’, ti’ CAI, ku kaxta’al u ts’aatáanta’al yéetel u ye’esa’al óok’ot, meyaj k’ab, chuuy, beet janal, ts’aak yéetel t’aan, leti’e’ moots ku pa’atal u yantal ti’al ka yanak uláak’ xíinximbal máako’ob, u páajtal u yantal uláak’ meyajo’ob, u yantal taak’in, kaambal, yéetel ti’al ka chíimpolta’ak u páajtalil máasewal kaajo’ob.



[b]U ba'alumba'al kaaj ku yila'all: El Tajín-Parque Takilhsukut[/b]



U yúuchben kaajil  El Tajín kili’ich kaaj ti’al totonacas. Ti’ kaja’an Dios del Trueno, u kúuchil u báaxta’al pok ta pok, u kúuchil Pirámide de los Nichos yéetel u eebilo’ob Gran Greca. U puksi’ik’al kili’ichkúunsaj. Le beetik, ma’ili’ beeta’ak Cumbree’, noolo’obe’ ku jo’olbesiko’ob u k’áatanil u beeta’al meyaj, Litlan, tu’ux ku k’aayo’ob, payalchi’ob yéetel ku yóok’oto’ob lik’ul 5 tu taal u chíinil k’iin tak las 5 tu taal u píik’il u jeel k’iine’, ti’al u kili’ichkunsa’alo’ob tumen yuumtsilo’ob.

Jump’éel p’iis k’iinile’ kéen laj máanake’, muuk’, óol yéetel alab óole’ ku máano’ob ti’ Parque Takilhsukut, jump’éel ti’ u yóoxp’éel kúuchilo’ob tu’ux ku beeta’al Cumbre Tajín -uláak’o’obe’ leti’ u noj kaajil Papantla yéetel le úuchben kúuchilo’-.  Parque Takilhsukut, jump’éel kilómetro náach yanik ti’ El Tajín, te’e cha’ano’ ku beeta’al ka’ansajilo’ob, paax, óok’ot, e’esajilo’ob, tsikbalo’ob, tse’eko’ob yéetel jets’ óolalo’ob, ichil uláak’ ba’alo’ob.  



[b]Ritual de Voladores[/b]



Uchik u jo’olbesa’al yéetel u táakmuk’ta’al u beeta’al tumen Cumbre Tajín jump’éel u ts’íibil ju’unil ti’al u k’u’ubul Unesco, je’ets’ u táakbesa’al kili’ich ba’al ich Lista Mundial de Patrimonio Cultural Inmaterial de la Humanidad yéetel je’ets’ xan Plan de Salvaguardia tu’ux ku páajtal u xo’okol chuka’an ba’alo’ob yo’olal xik’nal máako’ob.  



Le beetik, ku yantal meyaj ti’al ka yanak noj múul meyaj ich jala’achil yéetel mola’ayo’ob; k’a’anan u jel tukulta’al yéetel u mu’uk’ankúunsa’al ich kaaje’ k’a’anan u beeta’al kili’ich ba’al tumen ya’ab ba’al ku ye’esik; k’a’anan u táak’muk’ta’al úuchben yéetel túumben tuukulo’ob, je’el bix múul kuxtalil ich kaaj yéetel yóok’ol kaab yéetel meyaj ti’al u yutsil tuláakal máak; péektsil meyaj ti’al u táakbesa’al kaajo’ob yéetel u múuch’il aj xik’nal máako’ob ka’alikil u yantal múul tsikbal, chíimpolal yçeetel tich’ óolal."
Kíim u ts’ook sak rinoceronteil ti’ u xamanil Kenia,https://www.lajornadamaya.mx/k'iintsil/105829/kiim-u-ts-ook-sak-rinoceronteil-ti-u-xamanil-kenia,"21 de marzo, 2018","Afp 

Oochel Epa

K'iintsil



Nairobi, Kenia

Miércoles 21 de marzo, 2018



U ts’ook xiibil sak rinoceronte ti’ xaman lu’ume’ j kíim Kenia ka’alikil 45 u ja’abilo’ob, beey uchik u ts’a’abal k’ajóoltbil tumen u aj kananilo’ob, le beetik walkila’ chéen ka’atúul u x ch’upulil p’aatal ti’ le ba’alche’ila’. 



Sudan u k’aaba’ rinoceronte, ts’o’ok u chan máan k’iin ka káaj u talamchajal u toj óolal tumen ts’o’ok u ch’íijil, ts’o’okole’ ka jach talamchaje’, “u múuch’il ts’ak yaj ba’alche’obe’ tu jets’aj k’a’anan u weensa’al”, beey uchik u ts’a’abal k’ajóoltbil ti’ jump’éel k’a’aytajil ts’íib ti’ u kúuchil Ol Peteja ti’ u lu’umil Kenia, tu’ux kaja’an ka’achij. 



Ku tukulta’ale’, u kíimil Sudane’ ku taal u jets’ u ch’éejel u jejeláasil le ba’alche’a’. 

Ba’ale’, aj xak’al xooko’obe’ ts’o’ok u much’iko’ob u genético ch’i’ibal yéetel táan u beeta’al meyajo’ob ti’al u kaxtal uláak’ nu’ukbesajo’ob ti’al u ya’ankunsa’alo’ob tuka’atéen.



U xookil jaytúul u sak rinoceronteilo’ob xaman yaane’ jach éem tu lu’umil Uganda, República Centroafricana, Sudán yéetel Chad uchak u jach máan chukbilo’ob ichil u ja’abilo’ob 1970 y 1980, ts’o’okole’ yanchaj u k’iinil jach k’a’abéetkunsa’ab u baakel rinoceronte ti’al u ts’a’akal máak tu lu’umil Asia yéetel ti’al u beeta’al u yook lomob máaskab tu lu’umil Yemen. 



Ti’al u ja’abil 2008, tukulta’ab laj sa’at u sak rinoceronteil xaman kaja’an chéen ti’ k’áax. 

Kantúul rinoceronte ku páajtal u yantal u mejenil, ka’atúul xiib yéetel ka’atúul x ch’uup, biinsa’abo’ob tu zoológicoil Dvur Kralove, tu lu’umil República Checa, ti’ u kananil k’áax Ol Pejeta, ti’ u lu’umil Kenia, ikil u kaxanta’al ka kuxlako’ob óoli’ je’el bix u kuxtalo’ob chéen ti’ k’áax ti’al ka yanak u mejenilo’ob. 



Ba’ale’, kex tumen ila’ab tu nup’ajuba’obe’, mix juntúul x ch’upul rinoceronte yo’omchajij. 



________________________________________"
U kaambalil eek’ walkila’,https://www.lajornadamaya.mx/k'iintsil/105912/u-kaambalil-eek-walkila-,"20 de marzo, 2018","Ts'íib yéetel oochel: Marco Antonio León Diez

K'iintsil



Martes 20 ti' marzo, 2018



Yo’olal jump’éel múul meyaj ichil [i]La Jornada Maya[/i] yéetel Ediciones Selva Libre, lik’ul bejla’e’ yaan u káajal u ts’a’abal k’ajóoltbil sáansamal Tsolk’iin. Ba’ax u k’áat u ya’alej ojéelta’an tumen tu ja’abil 2004e’ j ts’a’ab k’ajóoltbil tumen Academia de las Lenguas Mayas de Guatemala jump’éel chan áanalte’ ku k’aaba’tik: [i]Usemos Nuestro Calendario Maya[/i]. Tu paach ka’ap’éel ja’abo’ob, 2006, u nu’ukbesajil PNUD (Programa de las Naciones Unidas para el desarrollo de Guatemala) tu ts’áaj k’ajóoltbil u áanalte’il Raxalaj Mayab’ K’aslemalil. 



Cosmovisión Maya Plenitud de la Vida, ts’íibta’an tumen María Faviana Cochoy Alva  yéetel uláak’ aktúul máako’ob jach u yojelo’ob ba’al yo’olal maaya. Beyxan, aj its’at máak K’iche tu ts’áaj k’ajóoltbil u kúuchil Internet www.sabiduriamaya.org. Yo’olal le meyajo’ob beetabo’oba’ béeychaj u yojéelta’al ba’ax u k’áat u ya’al yéetel bix u meyaj Tsolk’iin. Tu ja’abil 2014 tin ts’áaj k’ajóoltbil jump’éel molts’íib tu k’aaba’taj [i]El calendario Maya…Según los Mayas[/i], yéetel u chíikulal Ediciones Selva Libre, ti’ u lu’umil Quintana Roo. Te’e áanalte’a’ jóok’sa’ab tuláakal ba’ax ku ya’alal ti’ le ts’íib k ts’áak k’ajóoltbil lik’ul bejla’e’.



Wooj ku chikpajal te’e boonilo’, u ti’al u k’iinil 8 Tz’ikin, ti’al u k’iinil bejla’e’ 20 ti’ marzo ti’ u ja’abil 2018. U k’aaba’ le k’iina’ ts’íibta’an ich maaya K’iche’; ich maaya t’aane’ ku ts’íibta’al Jméen, yaan jayp’éel ba’alo’ob jela’antak ti’ bix u ts’íibta’al ich maaya K’iche’ yéetel maaya t’aan, ku chíimpolta’al bix u no’ojanil u ts’íibta’alñ yéetel u k’aaba’ ich K’iche’ tumen le ken jop’ok u tso’olole’ mantats’ u ch’a’achita’al u ti’al le miatsila’, ba’ale’, mantats’ xan ku ye’esa’al bix u k’aaba’ xan ich maaya t’aan.



_______________________________________________________



Tzíkin leti’e’ ba’ax yaan chúumuk ti’ Yuum K’uj yéetel wíinik, chúumk ti’ ka’an yéetel lu’um, leti’e’ ba’ax e’esik kili’ich tuukul yéetel jets’eknakil ba’al; u túulischajalil wíinik. Leti’e’ u yóol tuukul, na’at yéetel yóok’ol kaab. Leti’e’ tsikbal yéetel leti’e’ múul kuxtal ku yantal ichil na’ Tz’akol, yuum B’itol, yéetel wíinik, ku chikpajalo’ob ti’ tuláakal ba’ax yaan yóok’ol kaab: iik’, múuyal, ke’el yéetel ooxol, muuk’ ts’a’aban tumen u Puksi’ik’al Ka’an ti’al u meyajto’on. 



U k’aaba’ chíikulale’ ku síijil ti’ u t’aanilo’ob Tz’i, jala’achil, yéetel Q’ij, yuum k’iin, u jala’achil k’iin, u chíikulal yuum k’uj ti’ yóok’ol kaab. 



Tzíkin u k’áat u ya’al ayik’alil, meyajil, u yantal nu’ukuloob, u ya’abtal jooch, u jóok’ol meyaj tu beel, u chikpajal its’at ti’ u súutukilo’ob kuxtal. Leti’e’ jáalk’abilo’, túuxtaj t’aan, kuuch, utsil bej yéetel taak’in. 



Leti’e’ chíikulal beetik u biinsikubáaj máak tu beel, ku kaxtik ka kóolak uts ba’al, u muuk’e’ láak’inta’an tumen u tuukul yóok’ol kaab, ku péektsiltik idealismo yéetel u yúuchul meyaj tu yóok’olal kaaj. Muuk’ ku meyaj tu juunal, mantats’ u k’éexel yéetel jejeláas bixij, ku beetik u yantal intuición, tuukul yéetel ka yanak ubicuidad. 



Ku náachtal tuukul ku yantal ti’ Tzíkin, ma’atech u bak’pachtik u xuul k’iin yéetel súutukil, u chíikulal jáalk’abil yéetel u kaaxanil kuxtal, u chíikulal yaabilaj. U muuk’e’ ku píitmáansik ba’ax yáax jets’a’an, ku ye’esik bix je’el u beeta’al tu táan je’el ba’axak ka úuchuk. Tzíkine’ u j kananil ch’íich’o’ob, i’ yéetel quetzal, leti’obe’ u jeelo’ob wey yóok’ol kaab, Maq’uq’ (quetzal), leti’e’ yáax ch’íich’ k’aaynaj ka’aj jóok’ k’iin yéetel yanchaj tuláakal ba’alche’ob, leti’ u j kanan ch’íich’il tuláakal maaya k’áaxo’ob. Tzíkine’ leti’ u túulis yéetel jeets’el paakatil i’, le ken xik’náalnajak ka’alikil táan u beetik u ajawil, wa le ken t’úuchuk tu noj tuunichil, tu’ux ku chiklbesik múul kuxtalil. 



[b]U k’iinil Tzíkine’ no’oja’an tia’al… [/b]



Jump’éel noj k’iin ti’al u k’áata’al uts ba’alo’ob yéetel Xukulem chuwach ri qajaw. Leti’ u jach ma’alo’ob k’iinil ti’al k káatik u yutsil ba’ax yaan ichil to’on, ti’al k ya’abkúunsik intuición, paakay téetel u na’atal ba’ax k wayak’tik. 



U k’iinil ti’al u kaxta’al u k’as utschajal je’el ba’axake’, ba’ale’ asab ma’alo’ob ti’al yaabilaj yéetel meyaj, ti’al u k’áat óolta’al tumen u nuup máak yéetel éetajilo’ob, ti’al u k’áata’al yéetel u níib óolta’al tuláakal ba’ax yaan, le ku yantal ti’ máak beyxan ti’ kaaj, no’ojan k’iin ti’al u síijil yaabilaj ichil ka’atúul máak.  



U k’iinil ti’al k k’áatik ma’ u tsa’ayal to’on k’oja’anil yéetel ma’ u yúuchul to’on mixba’al k’aas, ti’al u k’áata’al ka kaláanta’ak meyaj, ti’al u náachkunsa’al ok’om óol, ti’al k p’atik k’uuxil yéetel u luk’sa’al jela’an tuukulo’ob."
"“K’a’ajak tech a wilik  eek’o’ob, ma’ a wooko’obi’”",https://www.lajornadamaya.mx/k'iintsil/106204/-k-a-ajak-tech-a-wilik-eek-o-ob-ma-a-wooko-obi-,"15 de marzo, 2018","Reuters, Afp, Sputnik

Oochel Ap

K'iintsil



Inglaterra

Jueves 15 ti' marzo, 2018



Ka’awjeak k’a’ayta’abe’ kíim tu yotoch Cambridge, cosmólogo yéetel astrofísico Stephen Hawking, 76 u ja’abil. Tu yóoxtúulil u paalal tu yajóoltajo’ob uchik u kíimil u yuumo’ob: “Jach luba’ab k óol tumen bejla’e’ sa’at u kuxtal k yuum”, tu ya’alajo’ob Lucy, Robert yéetel Tim, ti’ jump’éel k’a’aytajil ts’íib j ts’a’ab k’ajóoltbil tumen u kúuchil Press Association. ""Juntúul nojoch científico ts’o’okole’ ba’ax tu beeta’aje’ yaan u p’áatal ti’al u mantats’il ja’abo’ob”. 



Hawking síij tu k’iinil 8 ti’ enero ti’ u ja’abil 1942, tu kaajil Oxford, Reino Unido. Ma’ séen ya’ab ja’abo’ob paachile’, chíimpolta’ab beey juntúul máax péektsiltik científico ba’alo’ob, tumen tu k’áatchi’ibtaj ba’ax jets’a’an tumen j ts’ak yajo’ob, máaxo’ob tu ya’alajo’obe’ ma’ tu xáantal ken kíimik uchik u tsa’ayal ti’ u jump’éel jela’an esclerosis lateral amiotrófica (ELA), k’oja’an ku kíinsik neuronas motoras, leti’e’ ba’ax beetik u meyaj tu beel bix u péek wíinkilal, ts’o’okole’ leti’e’ k’oja’an beet u p’áatal pektal ti’ silla de ruedas. 



Tu ja’abil 1979, k’aaba’inta’ab beey máax jo’olbesik u ka’anal xookil Cátedra Lucasiana ti’ u noj najil xook Universidad de Cambridge. K’uch te’elo’ uchik u luk’ul Universidad de Oxford ti’al u kanik astronomía teórica yéetel cosmología.



Xooke’ yanchaj u p’atik tumen tu píitmáansaj 67 ja’abo’ob, leti’ u xuulil ti’al u yúuchul kaambal te’elo’, j xo’ok óoxp’éel siglo paachil tumen u “yuumil” gravedad Isaac Newton. 



Ti’al u ja’abil 2007, Hawking tu k’áatchi’ibtaj wa jaaj ba’ax je’ets’ tumen Newton, uchik u beetik jump’éel u vueloil gravedad cero tu lu’umil Estados Unidos, tu’ux tu tukultaj chéen jump’éel yáax xáak’ab táanil ti’ vuelo soborbital espacial ku tukultik u beetik ka’achij. 

“Kin tukultik wíinike’ ma’atáan u k’uchul tu paachil k’iin wa ma’ táan u bin espacioi’”, tu ya’alaj ti’ u ts’ook ja’abilo’ob kuxtal. 



U áanalte’il ‘Breve historia del tiempo’ jach séeba’an uchik u ko’onol, le beetik k’aaba’inta’ab beey best seller, tumen ya’abach máak manej.



U tuukul beey científicoe’ chikpaj tumen tu múul e’esaj yéetel u yéet meyajil Cambridge, Roger Penrose, uchik u ye’esiko’ob jump’éel túumben matemático nu’ukbesaj beeta’ab yéetel u teoríail relatividad general patjo’olta’ab tumen Albert Einstein. 



Táakpaj ichil Real Sociedad de Londres, ti’alinta’al tumen Academia Pontificia de las Ciencias y de la Academia Nacional de Ciencias de EEUU, beyxan tu jo’olbesaj u noj xookil Cátedra Luasiana de Matemáticas ti’ Universidad de Cambridge.



Ka’alikil kuxa’ane’ chíimpolta’ab yéetel laj ka’ap’éel honoris causa yéetel Orden del Imperio Británico, Premio Príncipe de Asturias de la Concordia, Medalla Copley, Medalla de la Libertad yéetel Premio Fundación BBVA Fronteras del Conocimiento.



_____________________________________________________



[b]“Recuerda mirar a las estrellas y no a tus pies”[/b]



Murió el famoso cosmólogo y astrofísico Stephen Hawking a la edad de 76 años en su casa de Cambridge, según la declaración de un portavoz de la familia.



Sus tres hijos han lamentado la muerte de su padre: ""Estamos profundamente entristecidos porque nuestro querido padre haya fallecido hoy"", declararon Lucy, Robert y Tim, en un comunicado publicado por la agencia británica Press Association. ""Fue un gran científico y un hombre extraordinario cuyo trabajo y legado perdurarán muchos años""."
Utsil ba’al le chuuyo’,https://www.lajornadamaya.mx/k'iintsil/106325/utsil-ba-al-le-chuuyo-,"13 de marzo, 2018","La Jornada Maya

K'iintsil



Jo', Yucatán

Martes 13 ti' marzo, 2018



“Tin kanaj k’oos tumen k’a’abéetchaji. Kin ts'áak chuybil in nook’e’ ba’ale’ ma’ tu beeta'al jach je’ex in k'áato’, le beetik tin kanaj. Yáaxe’, mina’an ti’al in bo'otik juntúul x chuuy, ts'o'okole’ tin wotoche' mantats’ yaan maquinai’ yéetel t kanaj chuuyi’, ba’ale’ tene’ ma’ in wojel k’oosi’, le beetik ooken in xok ti’al in kaambal”. Ma’ xáanchaje’, Marye’ tu ts’o’oksaj u xookil ka’aj jo’op’ u beetik u x ka’ansajil corte yéetel confección, ka’alikil u meyaj xan tu taller. “Jujump’íitil uchik u bin u kanik tu beel. Yéetel in chan máquina kin laj k’osik. Xáanchaj kex kamp’éel, jo'op'éel ja’ab tin meyajtik u nook'il XV años, u nook’il máako’ob”.





Le ken jo’op’ok u beetik nook’ ti’al k’iimbesajo’obe’, Mary ku ya’alike’ ku ki’imak óoltik xan u ki’imak óolil máax k’ubentik u nook', tumen ku yutstal tu yicho’ob ba’ax ku k’u’ubul ti’ob. “Le ken a wilo’ob ken ts'o'okok a beetik jump'éel nook’e’, le ken búukinta’ake’, ka wilik uts tu yich bix u taal ti’ob. Yanchaj tak táanxelil máako’ob ku taalo’ob chéen ti’al in chuyik u nook'o’ob”.





Paach k’iine’, kex ma’ tu tukultaje’, ba’ax u yojel yéetel máquinae’ tu ts'áaj u páajtalil u táakpajal ti’ jump'éel noj meyaj, yaan yu súutul jump'éel noj mola'ay yéetel u máan ja’ab. 





“5 ti’ enero -máan u jach ya'abil meyaj ku yantal diciembre-, chilikbalen tin k'áan, je’el bix u ya’alalo’ “tin ko’ochabtik pak’”, ka tin wa'alaj: ba’ax ken in beet ti’ le ja’aba’. Chúumuk k’iin ka binen in man jump'éel pik’il ju’une’ ka káaj un wilik ba’ax yaan… Ganso Azule’ táan u kaxtik u x meyajo’ob ti’al operador yéetel cortador. Túumben mola’ay, ku ya’alik”. 





[b]A we’esik jach a ts’áamaj a wóol ti’ a meyaj[/b]





“Ooken meyaj beey x k’oose’”, ku tsikbaltik Mary. “Wey yanen lik’ul káajik u meyaj yáax k’iin. Ka’aj káaajo’one’ ma’ ya’abo’oni’; chéen óoxtúulo’on k ojel chuuy”, ku ya’alik.



Ba'ax u kanmaj ti’ k’oos yéetel chuuye’ -yéetel talamilo’ob tu máansaj ka’aj yáax yóomchaje’- tu beetaj u xíimbalta’al túumben bejo’ob tumen Mary, ba’ale’ ma’ tu náachtal ti’ ba’ax uts tu yich, chuuy. 





Walkila’ Marye’ k’a’anan ti’al u mola'ayil Ganso Azul, tu’ux ku chu’uyul uniformes. 





Ts’o'ok u xáantal 18 ja’abo’ob te’elo’, Marye’ ku jo'olbesik u jaatsil Calidad, Entrenamiento y Desarrollo ti’ le mola’ayo’. Tu meyaje’ k'a'anan u yilik wa táan u beeta’al ba'al je’el bix jets'a’anil ti’al le nook’ ku jóok'sa’al konbil, “to’one’ k beetik auditoría le ken k’uchuk nook’o’obe’ tak le ken ts’o'okok u meyajta’ale’, le ken k’o’osok wa le ken chu’uyuk”. 





Ti’ u kúuchil Entrenamiento, Mary jo’olbesik u kaambesajil chuuy, “ti’ k ka'ansik túumben máak ku yokolo’obi’. K e’esik bix u k’a’abéetkunsa’al máquinas. Óoli’ u yóol u meyaj k ts’áakti’ob”. 





Mary ku xak’al ilik bix u ts’o’okol u beeta’al nook’, lik’ul u yilik ka yanak u nu’ukul u meyajta'al tak u beeta’al. U jo’olbesik meyaje’ ku k'áatik ti’ Mary noj ba’al tumen ku yantal u jets’ik ba’al je’el u beetik u jela’anpajal tak ba’ax ku tukulta’al tumen clientes, tumen táakan ba’al ti’ ba’ax ku k’u'ubul ti'ob, tumen tuláakale’ mantats’ u auditarta'al Estados Unidos.



[b]Utsil ba’al le chuuyo’[/b]



Marye’ ts’o’ok u k’ubik u yóol ti’al u ka’ansik ti’ aj meyajo’ob u yutsil chuuy. “kin wa’alikti’ob ba’axten k’a’anan, u jats’uts’il yéetel u ma’alo’obil u beeta’al. Chuuye’ jump’éel uts meyaj, tumen ku páajtal a beetik kex tumen a machmaj a xóolte’, ka’alikil yaan u sáasil a wich, wa yéetel u yáantajil lentese’, ku páajtal a chuuy”. 



“Ti in wéet meyajo’obe’ kin tsikbaltik ti’ob tuláakal le ba’alo’ob uts tin wicha’”, ku ya’alik. 

“Ti’ aj meyajo’obe’ kin wa’alik ti’ob mix juntéen tin tukultaj wa ti’ ba’ax in wojele’ yaan u béeytal in náachtal ti’al ka yanakten uláak’ ba’alo’ob”. 

 

Mary ku chíimpoltik u u meyaj tumen u yojel ts’o’ok u ma’alo’ochajal bix u beetik yéetel u yáantajil le mola’ayo’. Le beetike’ Mary ku k’áatik ti’ u yéet meyajo’ob ka’aj u nojba’alkúunso’ob u meyajo’ob, “ma’ u su’ulaktalo’ob tu yo’olali’. Asab ma’alo’ob u yilik u meyaj máak ti’ jump’éel kúuchil koonol, kex tumen chéen jump’íit ku bo’ota’ali’”, 



“Juntúul chuuye’ láayli’ jump’éel ba’al k’a’anan yéetel noj ba’al tumen leti’obe’ ku k’exiko’ob ba’al. Ti’ junxéet’ nook’e’ ku jóok’siko’ob jump’éel túulis nook’, jats’uts’, ts’o’okole’, no’oja’an ti’al máax ken u búukintej”, tu ts’o’oksaj u ya’alik."
"Don Isidro Ávila, u j cha’a’ oochelil Yucatán tu ka’a chúumukil siglo XX",https://www.lajornadamaya.mx/k'iintsil/106433/don-isidro-avila-u-j-cha-a-oochelil-yucatan-tu-ka-a-chuumukil-siglo-xx,"12 de marzo, 2018","Paul Antoine Matos

Oochelo'ob Rodrigo Díaz Guzmán

K'iintsil



Jo', Yucatán

Lunes 12 ti' marzo, 2018



Ichil u máan ja’abo’obe’ chéen yuum Isidro Ávila p’aatal beey máax beetik u j ch’a’a oochelil ti’ u pik’il ju’unil Diario de Yucatán. Chéen u nu’ukul meyaj tu ch’a’aj u yoochel u k’ajla’ayil le noj lu’uma’, je’el bix u xíimbal papa, ajawo’ob yéetel tak máako’ob táakbesa’abo’ob tu múuch’kabil PRI ichil u k’iinilo’ob oposición tu kaajil Jo’. 



Ma’ili’ okok meyaj te’e pik’il ju’uno’ ku meyaj beey [i]freelancer[/i], k’iin mix patjo’oltak le t’aano’, ku meyaj ti’al ka’atúul fotoreportero’ob ti’ u lu’umil Yucatán yéetel ku jóok’sik oochelo’ob ti’ k’iimbesajo’ob.



Síij tu k’iinil 15 ti’ mayo ti’ u ja’abil 1929, chéen óoxp’éel ja’abo’ob paachil ka’aj patjo’olta’ab u pik’il ju’unil Diario de Yucatán tumen yuum Carlos R. Menéndez tu k’iinil 31 ti’ mayo ti’ u ja’abil 1926, tu’ux tu kanaj meyaj, ts’o’okole’ chéen jump’éel winal ts’o’okok u beele’, ka’aj ook meyaj te’elo’, tu ja’abil 1955. Tu ts’o’oksaj u beel yéetel u meyaj ba’ale’ beyxan yéetel u yatan. 



U yotoche’ ti’ p’aatal tu baantail Santiago, jump’éel kúuchil e’esajil tu’ux ku chíimpoltaik u meyaj. Kex 50 u p’éel cámaras jats’utskíinsik jump’éel vitrina. Yaane’ úiuchbentak, ka’ach ku k’a’abéetkunsa’al placas, yaan xane’ leti’e’ túumbentako’ob ma’atáan u k’a’abéetkunsa’al revelado yéetel ku páajtal u tu’upul wa yaan ba’ax ma’ jóok’ tu beeli’. Láayli’ te’elo’ ku ch’uyukbal xan jayp’éel chíimpolalo’ob, le tu k’amaj ichil 58 ja’abo’ob ka’alikil táan u meyaj Diario de Yucatán, yéetel le yanchaj tu paach, beyxan u ju’unil u ts’o’okol u xook u paalal yéetel u yoochel u yáabilo’ob yéetel u x ka’a áabilo’ob. 



Tu salail yéetel tu cuartoil chan kúuchil e’esajile’ ku yu’ubal u máan k’íinalil iik’ k’a’ajesajilo’ob. Tak’a’an tsikbalo’ob, jump’éel tu paach uláak’ ka’alikil u jóok’ol tu chi’. Ku káajal yéetel ba’ax tu beetaj ka’ach tu paalil, ts’o’okole’ u táankelemil. Ka’ach ti’ u yuume’ yaan jump’éel u kúuchil koonol ti’ jejeláas ba’alo’ob ti’al u ch’a’abal oochel, Hollywood Estudio u k’aaba’, ts’o’okole’ k’aaba’inta’ab beey Bermúdez & Ávila yéetel tu ts’ooke’ j p’áat beey Fotografía Ávila, tu ja’abil 1939.



Te’e k’inako’obe’ káaj u yáantik u yuum, ku p’o’ok oochelo’ob, ts’o’okole’ káaj u beetik revelado. Beyxan tu kanaj u ts’áak u boonil u yoochel ku beeta’al ti’ estudio, je’el bix u beetik u yuume’; Isidroe’ yéetel acuarela ku meyajtik ts’o’okole’ ku xáantal kex jump’éel k’iin yéetel jump’éel oochel, ka’alikil u yuume’ maanal ti’ jump’éel ku beetik yéetel óleo ti’ jump’éel k’iin. 



Tu k’ajóoltaj Pedro Guerra, paalil, máax ti’ p’atab u kúuchil Fototeca Guerra tu’ux ch’a’ab u yoochel kuxtal sáansamalil, política yéetel u meyajil kij ku beeta’al Yucatán ti’al u ts’o’okbal siglo XIX yéetel u yáadx chúumukil siglo XX. Ka’alikil u kambale’ a’alab ti’ asab ma’alo’ob wa u yoochelo’obe’ ku meyajtik yéetel ba’ax ku k’aaba’tik sepia, ma’ sak yéetel booxi’. Beey túuno’, Isidro Ávila káaj u xak’al meyaj yéetel cámara, u meyajil placas yéetel “fantasmas” yaan u xanab, jump’éel truco jóok’sa’ab tu pik’il ju’unil Kodak. 



Kex tumen tu máansaj jo’op’éel ja’aob’ob táan u kaambal ti’al u beetik u cadeteil. 



Ichil ba’ax tu kanaj yéetel tsol xikin ts’a’ab ti’ ka’alikil táan u meyaj tu mola’ay u yuume’, Isidro káaj u ch’a’ak oochelo’ob ti’ Liga Peninsular de Béisbol. K’a’abéet ka’ach u yantal kex óoxp’éel metros náach ti’ tu’ux ku báaxta’al wóolis ti’al ka yanak jump’éel jats’uts oochel ti’ máax ku báaxal. Beyxan ku yáantik ka’atúul j ch’a’a oochelo’ob ku meyajo’ob ti’ pik’il ju’uno’ob beyxan ku meyaj ti’ k’iimbesajo’ob yéetel ti’ báaxal wóol, tu beetaj tak ka’aj ila’ab leti’ máax ch’a’ak oochelo’obo’. 



Ichil uláak’ ba’alo’ob tu beetaje’, leti’e’ oochel ku k’aaba’tik panorámicas. Juntéenake’, ka’alikil táan u k’u’ubul chíimpolal ti’ u x ajawil Izamale’, tu ch’a’aj ka’ap’éel oochel, jump’éel u ti’al yéetel uláak’e’ u ti’al juntúul ti’ le j ch’a’a oochelo’obe’, ba’ale’ ti’al u yilik máakalmáak u ti’ale’ tu k’exaj u kúuchil tu’ux tu ch’a’aj tu ka’ap’éelil. 



Ook meyaj tu pik’il ju’unil Diario de Yucatán jach táant u ts’o’okol u beel, tumen beey k’áatabik tumen máasx patjo’olt pik’il ju’un, yuum Carlos R. Menéndez. “Ma’ in wojel bix u meyaj juntúul u j ch’a’a oochelil ku meyaj ti’ prensa”, ku ya’alik ka’alikil u k’áat chi’ita’al, chéen jump’íit meyaj tu yáax beetaj.



“Ka’aj ooken meyaj Diarioe’, ma’ in wojel ba’axteni’, uts uchik in k’a’amali’. Yuum Carlose’ ku tsolik in xikin ti’al u ye’esik ten bix k’a’anan u t’anik máak”, ku ya’alik. Beyxan tu kanaj u meyajt fotomecánica, fotograbado yéetel radiofoto. 



Jump’éel ti’ le oochelo’ob asab k’a’anantako’obe’ leti’e’ tu’ux tu jóok’saj máadx beetik u secretarioil Hacienda tu noj lu’umil México uchik u much’ikubáaj yéetel máax táan ka’ach u beetik u jala’achil u noj lu’umil Yucatán. Tséelik uchik u yantal, u cámaraile’ tu tak’aj tu t’eet’. Tu tukultaj ba’ax súutukil ma’alo’ob ti’al u ch’a’ak oochel ka’aj tu beetaj. 



Ti’ le oochelo’ chikpaj u secretarioil Hacienda ka’alikil táan u bonik juntúul burro. Ts’íib ts’a’ab yáanale’ ku ya’alik secretarioe’ táan bin u bonik máak ku t’aan te’e súutuko’. Jala’ach máax ku t’aan te’e súutuko’ chikpaj ka’alikil u xitmaj u k’ab."
Balkrishna Doshi tu náajaltaj u chíimpolalil Pritzker de Arquitectura,https://www.lajornadamaya.mx/k'iintsil/106596/balkrishna-doshi-tu-naajaltaj-u-chiimpolalil-pritzker-de-arquitectura,"09 de marzo, 2018","Mónica Mateos-Vega

Oochel architexturez.net

k'iintsil



Urbanistail Balkrishna Doshi, máax k’ajóolta’an tumen meyajo’ob u patjo’oltmaj ti’al ka beeta’ak naj ma’ sen ko’ojtako’ob tu lu’umil Indiai’, lu’um tu’ux síije’, chíimpolta’ab yéetel Premio Pritzker, ku na’ata’al beey u Nobelil Arquitectura. 



90 u ja’abil Doshi, leti’e’ yáax indioil máax náajaltik le chíimpolala’. Fundación Hyatt, múuch’kabil k’ubik tu noj kaajil Chicago, tu ya’alaj k’a’anan meyaj le ku beetiko’ yéetel no’oja’an ti’al u k’a’abéetkunsa’al, le beetik nojba’alkunsa’ab na’at yaan ti’ ti’al u ch’a’ajoltik miatsil yaan te’e lu’umo’ yéetel ti’al u meyaj tu yutsil u kuxtal u kajnáalilo’ob India.



Ka’aj tu yojéeltaj Doshi tu náajaltaj chíimpolale’, tu ya’alaj noj meyaj u beetmaje’ “leti’e’ muuk’ ku ts’áak ti’ máak mina’an mixba’al ti’”, yéetel najo’ob, tumen ku pajtal u k’exik u tuukulil ti’ bix u yila’al ba’al tumen máaxo’ob ku kajtalo’obi’, tu ts’áak k’ajóoltbil Ap.



Ti’ jump’éel k’áat chi’ beeta’ab tumen le kúuchilo’, arquitectoe’ tu ya’alaj noj ba’al u ti’al le chíimpolala’, ba’ale’ beyxan ti’al India. “Ti’ u ts’ookil 60 ja’abo’obe’ meyajnaja’anen ti’ mejen kaajo’ob, ti’ mejen najo’ob ma’ ko’ojtako’obi’, ti’al u yáantal u kaajil India. Walkila’ tuláakal ba’al ku múuch’ul le beetik ku páajtal in wa’alik: ‘¡wey yano’one!’”.



[b]U K’iimbesajil yóok’ol kaab[/b]



U chíimpolalil Pritzker yaan u k’u’ubul ti’ Doshi ki’imak óolta’ab tumen u yéet meyajo’ob yaan yóok’ol kaab. Federica Zanco, máax jo’olbesik Barragán Fundation tu lu’umil Suiza, tu ya’alaj ti’ La Jornada jayp’éel ba’alo’ob yo’olal xíimbal tu beeta’ab ma’ seen úuch tumen arquitecto.



“Balkrishna Doshi kaja’an Ahmedabad, tu xaman lak’inil India, ki’ichkelem noj kaaj yo’olal ya’abach ba’al, jump’éele’ tumen leti’e’ kaaj tu’ux tu jets’aj Gandhi u ashramil yéetel ti’ káaj u beetik noj xíimbal ti’al u kaxtik ka yanak jets’ óol páaykunsajil tu lu’umil.



Te’elo’, junmúuch’ máako’obe’ tu páayt’antajo’ob Le Corbusier ti’al u beetik jejeláas kúuchilo’ob, ichilo’obe’ ti’ yaan Mill Owners Building, yéetel jayp’éel ja’abo’ob paachile’, k’uch Louis Kahn ti’al u beetik u kúuchil Indian Institute of Management. Doshi táakpaj ti’ le noj meyajo’oba’, tu beetaj u noj bejil meyaj yéetel kuxtal, bej láayli’ u náachtale’, ma’ báaxali’, kex 90 u ja’abile’, 90 jabo’ob ts’o’ok u máansik ich ki’imak óolal, jets’ óolal yéetel muuk’, tumen u ts’áamaj u yóol ti’ meyaj tu yo’olal kaaj.   



Zanco ku tsolik u talleril Pritzker 2018 ku k’aaba’tik Sanghat, u k’áat u ya’al múul xiko’on, je’ek’ab ti’al je’el máaxak u k’áate’; “te’elo’ ku meyaj óoxp’éel ch’i’ibalil arquitecto’ob: Doshi, u yaal Radhika yéetel u yíicham Rajeev Kathpalia, beyxan u yáabil Khushnu Panthaki, yéetel u yíicham alemanil Sonke Hoof. Láayli’ ti’ yaan u múuch’kabil Vastu Shilpa, ku meyaj ti’al u beeta’al xak’al xooko’ob yo’olal u yutsil yóok’ol kaab ba’ale’ tu’ux ku táakbesa’al xan arquitectura, urbanismo yéetel ba’alo’ob suuk u beeta’al le kéen jo’op’ok u beeta’al najo’ob yéetel úuchben tuukul kaaj.



Ichil u meyajil ti’al u beeta’al naj ma’ ko’ojatako’obi’, tu kaajil Indore, arquitectoe’ tu béeykunsaj u ts’áak 80 mil u túul máak yéetel u yáantajil jump’éel nu’ukbesaj tu’ux táakbesa’an naj, soolaro’ob yéetel xa’aybejilo’ob ichil. Maanal ti’ 100 meyajo’ob ts’o’ok u beetik, ba’ale’ ti’ yaan xan Amdavad ni Gufa, kúuchil cha’an tu’ux yaan bóvedas yéetel pak’ chuup yéetel mosaicos, beyxan Tagore Memorial Hall, beeta’ab tu k’a’ajesajil j k’aay tuukul indioil  Rabindranath Tagore, máax chíimpolta’ab beey Nobel de Literatura tu ja’abil 1913.



__________________________________________________



[b]Reconocen a Balkrishna Doshi con el Pritzker de Arquitectura[/b]



El urbanista Balkrishna Doshi, conocido por sus brillantes proyectos de viviendas económicas en India, su país natal, fue reconocido con el Premio Pritzker, considerado el Nobel de Arquitectura.



Doshi, de 90 años, es el primer indio que gana ese galardón. La Fundación Hyatt, que lo otorga y con sede en Chicago, calificó su obra de poética y funcional, destacando su capacidad para respetar la cultura oriental y a la vez mejorar la calidad de vida en India."
E’esail its’at ich jáalk’abil,https://www.lajornadamaya.mx/k'iintsil/106668/e-esail-its-at-ich-jaalk-abil,"08 de marzo, 2018","Fernando Gálvez de Aguinaga

Boonil Guillermo Olguín

K'iintsil



Jo', Yucatán

Jueves 8 ti' marzo, 2018



[i]Panorama de lo Diverso[/i] ku much’ik u meyaj jaytúul aj its’ato’ob sijo’ob México, u jaatsilo’ob yóok’ol kaabe’ ku súutulo’ob boono’ob yéetel póol meyajo’ob: je’el bix yaan aj boonilo’ob sijnáalo’ob Oaxaca, je’ex Damián Lescas, Guillermo Olguín yéetel Sabino Guisu, beyxan je’el u yantal juntúul aj póol meyaj sijnal Monterrey je’el bix René Almanza, wa juntúul veracruzanoil je’el bix Nicolás Guzmán kaja’an tu Noj Kaajil México, ti’ yaan xan yukatekoil Carlos Génova yéetel juntúul oaxaqueñoil Istmo táant u kajtal tu kaajil Jo’, Cristian Pineda. Beyxan je’el u páajtal u kaxta’al aj meyaj máako’ob síijo’ob tu Noj Kaajil México ba’ale’ kaja’ano’ob Quinrana Roo je’el bix Jorge Ezquerro. U yantal ya’ab máako’ob ti’ jejeláas ch’i’ibalo’obe’ ku beetik u xíitil u jejeláasil bix je’el u beeta’al  meyajo’ob, tak ichil máaxo’ob óoli’ naats’ tu’ux síijo’ob, je’el bix oaxaqueñoilo’ob chan ya’abo’ob ti’ le e’esajila’, tumen ma’ juntáakalili’ bix u ye’esik u meyajo’obi’, jejeláas bix u boono’ob, yéetel jujuntúulil u bin u ts’áak u yóolo’ob ti’al u ts’o’okbesiko’ob jump’éel túulis ba’al: u meyajil geometrismo patjo’olta’an tumen Vicente Mesinas ma’ tu náats’al ti’ meyaj beeta’an tumen Alberto Aragón tumen ti’ ba’ax ku beetike’ ku chikpajal figurativismo expresionista yéetel mantats’ surrealista. Beyxan yaan juntúul táanxel máak tu yoksajubáaj ti’ le e’esajila’, españolil Luis Moro, máax ts’o’ok u maanal ti’ lajun ja’abo’ob kajlak tu Noj Kaajil México yéetel mantats’ ku ye’esik u meyaj ti’ jejeláas lu’umo’ob; u boonile’, óoli’ ti’ yaan ichil ba’ax suuk u yila’al ti’ le e’esajila’, ba’ale’ ma’ tu chikpajal wa ts’o’ok u jelpajal u tuukul yo’olal miatsil tu’ux kaja’an walkila’.



In wa’alike’, its’at ku beeta’al walkila’ ts’o’ok u bin u jáak’abtikubáaj: mix ba’al ti’ ka yanak u jejeláas bix  u beeta’al its’at ti’ le k’iino’oba’ kex ma’ uts ti’ k ichi’, míin je’el u páajtal k a’alik ba’axten ma’ uts ti’ k ich tu táan jumúuch’ máako’ob wa tu táan máaxo’ob meyajtik jump’éel ti’ u jejeláasil its’at, ba’ale’ ba’ax kin tukultik ma’ unaj mix u k’áatchi’ta’ali’, leti’e’ meyaj ku beeta’al tumen aj its’ato’ob tumen leti’o’obe’ ts’o’ok u chíimpoltaiko’ob jáalk’abil yéetel ba’ax ku beetiko’ob. Kex ka’aj yanak túumben ba’alo’ob wa modao’obe’, ku chikpajal jáalk’abil ku kaxtik u nup’ik ba’alo’ob je’el bix paakato’ob, tuukulo’ob yéetel bix u meyajta’al jukóots nook’, póol meyaj, intsalación, oochel, digital its’at, tumen ts’o’ok u jet’siko’ob u lu’umil jáalk’abil tu’ux ku yicháankil u yi’inajil ba’atelil ku káajal yéetel túumben ba’al.  U yayaj yéetel a’alaj meyajil Goya, tu’ux tu beetaj chéen ba’ax k’ubéenta’ab tumen ajawo’ob, tu beetaj ka yanak jáalk’abil yaan walkila’. Ka’aj ts’o’oke’ tu yaktáantajubáaj Academia yéetel túumben jáalk’abil. Walkila’, láayli’ u yantal tsikbalil yo’olal jejeláas tuukulo’ob yaan ichil its’at, ba’ale’, ichile’, ti’ yaan jump’éelili’ lu’ume’, ba’ax k ilike’ ku nojba’alta’al, ti’ yaan u jejeláasil ba’al.                                                   

 



*E’esajile’ yaan u ts’a’abal k’ajóoltbil bejla’a jueves 8 ti’ marzo, 8 áak’ab tu kúuchil Centro de Artes Visuales, yóok’ol u bejil 60 ichil 47 yéetel 45, col. Centro, Jo’, Yucatán."
"Yáax juntéen, ich k’ajla’ayil, u beeta’al ultrasanido ti’ k’an xok masam",https://www.lajornadamaya.mx/k'iintsil/106751/yaax-junteen-ich-k-ajla-ayil-u-beeta-al-ultrasanido-ti-k-an-xok-masam,"07 de marzo, 2018","Ts'íib yéetel oochel Ap

K'iintsil



Miércoles 7 ti' marzo, 2018

Islas Galápagos.



Leti’e’ k’an xok -beyxan kay- asab nojoch yaan k’áak’nab, kaja’an ichil u k’íinalil ja’ bak’pachtik yóok’ol kaab, ts’o’okole’ ku kaxtik u yo’och yéetel u nojoch chi’.



Ba’ale’, kex tumen beyka’aj u nojochile’, k’an xok masame’ mejentak u koj, óoli’ mix tu páajtal u k’a’abéetkunsik, ts’o’okole’ ma’ ts’íik ba’alche’i’, le beetik ya’abach máak ku páajtal u báab tu tséel. Juntúul ja’il ba’alche’ ma’ ya’ab ba’al ojéelta’an tu yóok’lali’. 



Ikil u kaxanta’al u sáasilkunsa’al ba’al ma’ yáax ojéelta’ani’, junmúuch’ aj xak’al xooko’obe’ báabnajo’ob tu taamil k’áak’náab tak tu’ux yaan k’an xok masam, ichil u k’iinilo’ob verano yéetel otoño ti’ u ja’il islas Galápagos. Aj xak’al xooko’obe’ tu meyajto’ob jejeláas ba’alo’ob mix juntéen yáax beeta’ak tu’ux kaja’an le ba’alche’o’: tu ch’a’ajo’ob jump’íit u k’i’ik’elo’ob beyxan xaak’alnajo’ob yéetel u yáantajil ultrasonido, ka’alikil ba’alche’e’ táan u báab. 



Le je’ela’ leti’e’ túumben ba’alo’ob ts’o’ok u yojéelta’al yo’olal:  



Kex tumen u nojochil k’an xok masame’ óoli’ je’ex le uti’al masame’, la yáaxo’obo’ ku ja’atsalo’ob beey k’an xoke’. Suuka’ane’ u nojochil ku píitmáansik jump’éel autobús ka’at’o’ol u ka’analil: ichil 6 yéetel 16 metros, ts’o’okole’ u aalile’ ku máansik 20 tonelada. Ba’ale’, leti’o’obe’ ku máaytik u yo’ocho’ob le beetik chéen sajbe’entsil ti’al plancton, u je’ kay yéetel mejen kayo’ob.



Nukuch ba’alche’oba’ ma’ chich u máano’ob wa ku ke’etel yéetel u séebanil u péek k’an xok, ba’ale’ tak chéen yéetel u péeks u nejo’obe’ ku beetik u náachtal tu séebanil. U poolo’obe’ kóoch yéetel túuts’, ts’o’okole’ ch’ooj u wíinkilal yéetel yaan u mejen ch’aajil ku meyaj ti’ ti’al u satkubáaj ich u taamil ja’.



Xáanchaj ya’abach ja’abo’ob ku máan chukbilo’ob, le betik k’an xok masame’ juntúul ba’alche’ sajbe’entsil u ch’éejel.



75 ja’abo’ob pacahile’, u ya’abil le ba’alche’oba’ j chu’uko’ob tumen wíinik ti’al u tséentikubáaj, ts’o’okole’ táan u bin u yéemel u xookil le jaytúul p’áatalo’obo’, beey tu ya’alaj Simon Pierce, aj xak’al xook jo’olbesik u múuch’kabil Fundación de la Megafauna Marina.

Le kayo’oba’ asab uts tu yicho’ob k’íin ja’, mantats’ u yila’al u kaxtik u yo’ocho’ob ti’ jejeláas u k’áak’náabilo’ob yóok’ol kaab, aktáan Australia, Filipinas, México yéetel yaan xan tu jáail ja’il Qatar. 



Ya’abach k’an xok masame’ -u ya’abil u xiibil táankelemo’obe’- ku much’kuba’ob te’e baanta’ilo’obo’ ti’al u tséentikuba’ob yéetel u je’ kay; ma’ ojéelta’an tu’ux ku téentikubáaj u nojochil x ch’uupilo’obi’. 



Yo’olal u jach nojochil k’áak’náabe’ ku k’as talamtal u kaxta’al su’ulak ba’alche’ob je’el bix le je’elo’:  Jacques Cousteau chéen ka’atúul tu yilaj ka’alikil máan ka’ap’éel década u beet xaak’al ich ja’. 



Biólogo marino’obe’ ku ts’áako’ob u taak’il k’an xok masam ti’al u yila’al tu’ux ku máano’ob. Beyxan táan u kaxta’al u sáasilkunsa’al uláak’ ba’alo’ob yo’olal u kuxtal yéetel bix u yantal u mejenil. Chéen juntúul x yo’om k’an xook masam kaxta’ab aktáan ti’ u jáal ja’il Taiwán, 300 u p’éel embrión yaan tu jobnel, tuláakalo’obe’ ma’ jump’éelili’ bix ts’o’ok u nojochtalo’obi’.



K’áat chi’ unaj u sáasilkúunsa’alo’obe’ leti’ le je’elo’oba’: tu’ux ku nup’kuba’ob, tu’ux ku máano’ob chuuk yéetel tu’ux kaja’an u táankalemo’obi’, tu ya’alaj Jonathan Green, máax jo’olbesik Proyecto Tiburón Ballena de Galápagos.



Káaj u beeta’al jump’éel t’o’ol ts’íib tu’ux ku je’ets’el le jaytúul k’an xok masam yaan yóok’ol kaab ba’ale’ ku je’ets’el le ken k’ajóolta’ako’ob yo’olal bix yanik u ch’aajilo’ob, ma’ juntakáalili’.



Maanal ti’ 8 mil u túul k’an xok ts’o’ok u xo’okolo’ob tak walkila’. Aj xak’al xooko’obe’ chéen ku páajtal u xokiko’ob jayp’éel p’is k’iino’on tu ja’il Galápagos, ku yantal u k’a’abéetkunsiko’ob oochel ku ch’a’abal tumen aj xíimbal máako’ob ti’al u yojéetiko’ob ba’ax ku beeta’al tumen k’an xok masam.



U aj xak’al xookilo’ob Estados Unidos yéetel Japón ku meyajo’ob xan ti’al u jets’iko’ob u genomail k’an xok masam."
Kíim 44 u túul máak uchak u wa’ak’al ba’al tumen sirio jala’achil,https://www.lajornadamaya.mx/k'iintsil/106837/kiim-44-u-tuul-maak-uchak-u-wa-ak-al-ba-al-tumen-sirio-jala-achil,"06 de marzo, 2018","Afp

Oochel Ap

K'iintsil



Beirut

Martes 6 ti' marzo, 2018



Walkila’ yanchaj kex 44 u túul máako’ob kíimo’ob uchik u wa’ak’al bombas tumen siirio’ob, yóok’ol u lu’umil Guta Oriental, le beetik k’uch tak 750 u túul kimen u xookil máaxo’ob ts’o’ok u loobilta’alo’ob, beey j ts’a’ab k’ajóoltbil lunes máanik tumen ONG OSDH.



U wa’awak’al ba’alo’obe’ beeta’ab tu chúumukil áak’ab yéetel tu píik’ sáastalil lunes, ti’ jayp’éel u kaajilo’ob Guta Oriental, lajun túul máak tu kíinsaj tu kaajil Hamuriye, tu’ux úuch ts’o’on yéetel barriles explosivos, beey je’ets’ik tumen Observatorio Sirio de Derechos Humanos (OSDH).



“Ya’ab ti’ máaxo’ob kíime’ jóok’sabo’ob tu yáanal ba’ax nika’an”, beey tu ya’alaj máx jo’olbesik múuch’kabil, Rami Abdel Rahmane.



Yéetel le je’elo’ ku náakal 739 máako’ob ts’o’ok u kíimilo’ob lik’ul 18 ti’ febrero, k’iin uchik u káajsa’al tumen sirio’ob loobilaj tu yóok’ol le lu’umo’, tu ya’alaj Rahman.



“Ti’al u sáastal lunese’ wa’ak ba’alo’ob ti’ ka’ab yéetel úuch ts’oon yéetel cohetes tu táan Guta”, u ts’ook tulumil insurgentes yaan tu joolil Damasco, tu ya’alaj Abdel Rahman.



“Ba’ax túuxta’ab wak’bil tu k’iinil 18 ti’ febrero chéen u káajbal ba’atelil túuxta’ab lu’um yéetel káajsa’ab tumen siirio’ob ti’al u ch’a’abal tuka’atéen Guta Oriental.  



Muuk’e’ tu ch’a’aj tuka’atéen maanal ti’ jump’éel cuarto ti’ enclave x ma’ u’uyaj t’aan, tu ch’a’aj kex cien kilómetros cuadrados, ku ya’alik OSDH.



“K’a’anan ma’ u jáawal ba’ax ku beeta’al”, tu ya’alaj domingo Bashar al Asad.



[b]Ook tu lu’umil Guta yáax convoy ku yáantaj[/b]



Duma, Siria. Jump’éel convoy ti’ial u biinsa’al áantaje’ ook lunes máanik tu enclaveil Guta Oriental,  naats’ ti’ Damasco, tu’ux ts’o’ok u palitsilta’al tu ts’ook k’iinilo’ob jayp’éel kaajo’ob uchik u ba’ateta’al insurgente’ob.  



U muuk’ Bashar al Assad jets’ik bix u yúuchul ba’al ti’ bastión je’elo’ yéetel ku p’isik kex 100 km2 tak tu joolnajil Damasco, beey uchik u ya’alik Observatorio Sirio de Derechos Humanos (OSDH). Ba’atelil ts’o’ok u beeta’ale’, ts’o’ok u beetik u yantal kex 720 u túul máak kimen.  



Consejo de Seguridad ti’ ONU tu k’áataj ka yanak “jach tu séebanil” jump’éel wa ba’ax tu’ux ka je’ets’ek ka yanak xaak’al yo’olal ba’atebil táan u beeta’al tumen sirio’ob yóok’ol enclave. Ts’íib j ts’a’ab tumen Reino Unido, je’ets’ yéetel 29 yéeyajilo’ob tuux táakpaj 47 Noj Lu’umo’ob, ichil le je’elo’obo’ 4 tu ya’alajo’ob ma’ yéetel 14 ma’ tu ya’alajo’ob mixba’al.



Yéetel u yáantajil Rusia, régimene’ táan u kaxtik u ch’a’ak tuka’atéen enclave tu’ux yaan 400 mil u túul kajnáalo’ob, máaxo’ob kaja’ano’ob sótanos ti’al ma’ u k’uchul loobilaj ku beeta’al, ts’o’okole’ ma’ ya’ab ba’al yaan ti’al jaantbil mix ts’aako’ob. “Metnal ti’ lu’um”, tu ya’alaj u máakilo’ob ONU.  



Lunes máanika’ jump’éel convoy tu’ux yaan 46 u p’éel kis buuts’o’ob yéetel janal beyxan yéetel nu’ukulo’ob ti’al u ts’a’akal kex 27 mil 500 u túul máak, beey uchik u ya’alal tumen Coordinación de Asuntos Humanitarios (Ocha, yo’olal bix u k’aaba’ ich inglés).



U agencial ONU tu ya’alaje’ “ma’ cha’ab u túuxta’al ya’abach ba’alo’ob ti’al u yáanta’al máak”. 



Yo’olal le je’el ts’o’ok u yúuchulo’, “óoxp’éel ti’ 46 u p’éel kis buuts’o’obe’ túuxtabo’ob Duma óoli’ mixba’al yani’”, tu ya’alaj u x meyajil Ocha en Damasco, Linda Tom.



U convoyilo’ob Media Luna Roja Siria yéetel Comité Internacional ti’ Cruz Roja (CICR), tu máansaj u ts’ook kúuchil xaak’al ku ts’a’abal tumen régimen, tu ya’alaj u aj meyajil AFP."
"Nereidas, u ye’esajil x k’atun ko’olel ti’ x mukul yóok’ol kaab",https://www.lajornadamaya.mx/k'iintsil/106921/nereidas-u-ye-esajil-x-k-atun-ko-olel-ti-x-mukul-yook-ol-kaab,"05 de marzo, 2018","[i][/i]Katia Rejón

Oochel

K'iintsil



Jo', Yucatán

Lunes 5 ti' marzo, 2018



Ts’o’ok 14 ja’abo’ob kajlak México xholandesail cha’a’ oochel Lianne Strik, le beetik ts’o’ok u yantal meyaj u beet yéetel u ki’ichkelemil yáanal u ja’ilo’ob Yucatán yéetel Quintana Roo. Walkila’ táan u beeta’al jumup’éel e’esajil tu kúuchil Galería El Zapote yaan tu bejil 57 tu baantail Santiago, ku k’aaba’tik [i]Nereidas[/i], ku páajtal u cha’anta’al bolonp’éel meyajo’ob tu’ux ku chikbesa’al u muuk’ ko’olel yáanal ja’.



“Buzo profesionalen, káaj in táabsik in meyaj le kéen oojken ich ja’ ba’ale’ óoli’ chéen ti’al koonol, ba’ale’ mantats’ ti’ yaan u yaabilajil oochel, jujump’íitil uchik u bin u ya’abta’al tuukul ti’al u patjo’olta’al oochelo’ob”, tu ya’alaj ti’ k’áat chi’ tsikbal. 



U ye’esajil [i]Nereidas[/i] ku ch’a’ak u moots ti’ griego t’aanil ku k’a’abéetkunsa’al ti’al u k’aaba’inta’al ninfas ku yantalo’ob ich ja’. “Tajan uts tin wich ts’o’ono’oto’ob yo’olal úuchben tsikbal tu yo’olal, le beetik tin wóotaj in ch’a’ak u yoochel ko’olel, ba’ale’ ma’ chéen yo’olal u ki’ichpano’obi’, tin wóotaj in we’es u muuk’ilo’ob. Leti’ob u x k’atunilo’ob x mukul yóok’ol kaab”, ku tsolik. 



Strike’ ku tukultik ja’e’ jump’éel ba’al k’a’anan ti’al u kuxtal máak, ba’ale’ beyxan u yilik k’a’anan ti’al u patjo’olta’al wa ba’ax. “Kin ts’áak u xookil u ch’a’abal oochel yáanal ja’, kin wa’alik ti’ in xoknáalo’ob ka’aj u ts’áa u yóol ti’al u k’a’abéetkunsiko’ob u nu’ukulil u ch’a’ako’ob oochel ti’ le yóok’ol kaabil je’elo’ (ts’ono’ot), tumen yaan u jejeláasil ba’alo’ob ti’al báaxal”. 



Náach ku máan talamil ba’al ti’al u ch’a’abal oochel ti’ kúuchilo’ob je’el bix le je’elo’, Lianne Strik ku ya’alik ti’al u ch’a’abal oochelo’ob yáanal ja’e’ mina’an ba’al jeets’el u ti’al. “Tuláakal ba’al ku páajtal a k’a’abéetkunsik ti’al u yutsil, ba’alo’ob je’el bix aalil, ku ya’alik. Ku páajtal u meyaj tech tak sáasil ku yantal te’elo’”. 



Walkila’ táan u meyajtik uláak’ oochelo’ob, ba’ale’ kex ma’ tu páajtal u jach séebkunsike’, ku tsolik jach yaan u muuk’ le oochelo’obo’, ta’akan u yóolo’ob, tumen yaan u ch’a’ajo’oltik úuchben maaya tuukul yo’olal metnal.



Oochelo’obe’ táan u ye’esa’alo’ob yéetel táan u ko’onolo’ob walkila’ ti’ le kúuchilo’."
Ila’ab u chíikulal yáax sijnal eek’o’ob,https://www.lajornadamaya.mx/k'iintsil/107060/ila-ab-u-chiikulal-yaax-sijnal-eek-o-ob,"02 de marzo, 2018","Afp

Oochel Ap

K'iintsil



Viernes 2 ti' marzo, 2018

París.

 

Junmúuch’ aj sutuu’uk eek’o’obe’ béeychaj u yáax ilko’ob jayp’éel chíikulalo’ob yaan ba’al u yéetel yáax eek’ tóop’o’ob kex 13 mil 800 millonesil ja’abo’ob paachil, óoli’ ka’aj síij xan universo, beey uchik u je’ets’el ti’ jump’éel xak’al xook jóok’sa’ab tumen u pik’il ju’unil [i]Nature. [/i]



Chíikulalo’obe’ yanchajo’ob yo’olal jump’éel chan radiotelescopio yaan Australia, le beetik k’a’anan u yáax xak’alta’al ti’al u je’ets’el wa jaaj yéetel uláak’ nu’ukulo’ob, u lelemáanskile’ ku beetik u tukulta’al asab séeb uchik u síistal universo ti’ le bix u tukulta’al tak beora’. 



 Ba’ax ojéelta’aba’ je’el u beetik u yantal u xak’alta’al bix yanik modelos cosmológicos te’e k’iino’oba’ yéetel je’el u yáantaj ti’al u na’atal ba’ax materia oscura, tumen jump’éel ba’al ma’ tu chikpajal mix ti’ telescopios.



“U tuukulta’al ts’o’ok u kaxta’al u chíikulal  yáax eek’o’ob yanchajo’ob universo yaan u jelbesik ya’abach ba’al”, tu ya’alaj Brian Schmidt, máax chíimpolta’ab beey Nobel de física tu ja’abil 2011, ts’o’okole’ tu ya’alaj “ki’imak u yóol” uchik u kaxta’al.  



“K’a’anan u beeta’al ba’al je’ex unaje’”, tu ya’alaj ti’ Afp Benoit Semelin, juntúul astrofísico ti’ u Observatorioil París. ""Ba’ale’ wa ku je’ets’el jaaj ba’ax ku ya’alale’, yaan u p’áatal beey jump’éel noj ba’al tumen yaan u beetik u k’e’exel tuukulo’ob yo’olal bix uchik u síijil universo”, tu ya’alaj.



__________________________________________________________



[b]Detectan señales de la aparición de las primeras estrellas[/b]



 Un grupo de astrónomos logró detectar por primera vez señales relacionadas con la aparición de las primeras estrellas aparecidas hace 13 mil 800 millones de años, poco después del nacimiento del universo, indica un informe publicado este miércoles por la revista [i]Nature.[/i]"
Afrodescendiente’obe’ múul yanchajo’ob yéetel yukateko’ob lik’ul u k’iinilo’ob colonia,https://www.lajornadamaya.mx/k'iintsil/107061/afrodescendiente-obe-muul-yanchajo-ob-yeetel-yukateko-ob-lik-ul-u-k-iinilo-ob-colonia,"02 de marzo, 2018","Ts'íib yéetel oochel Conacyt

K'iintsil



Viernes 2 ti' marzo, 2018



Africanos, afrodescendientes yéetel sak éek’ wa pardo máako’ob (u ch’i’ibalil maaya’ob yéetel africano’obe’) kajlajo’ob Yucatán yáanal u k’ab sak wíiniko’ob, máaxo’ob palitsilto’ob,  tumen máax ti’ yaan t’aak’ine’ ku páajtal u manik máak ti’al meyaj. Jujump’íitil uchik u bin u ya’abta’alo’ob, tumen káaj u yantal u paalal yéetel maaya ko’olel, beyxan sak wíiniko’obe’ tu k’a’abéetkunso’ob ti’al u ba’atelta’al k’áaxo’ob. 



Jorge Victoria Ojeda, u j xak’al xookil Universidad Autónoma de Yucatán (Uady), ku tukultik política liberal yanchaj siglo XIX yéetel XX ma’ tu chikbesaj mix jump’íit africano’ob ichil u k’ajla’ayil le k’iino’obe’ ti’al ka chikpajak tu kaajile’ chéen yanchaj sak wíiniko’ob yéetel máasewalo’ob, ba’ale’ máasewalo’ob j beet úuchben kaajo’ob, ma’ le yanchaj te’e k’inako’obi’”. 



U tuukulil bix uchik u yantal mestizo’obe’ je’ets’ tumen máax yaan u muuk’ u t’aan te’e k’inako’obe’, láayli’ leti’e’ máaxo’ob yano’ob walkila’. Le ken jo’op’ok u beeta’al xaak’alilo’ob yo’olal sak wíiniko’ob tu k’iinilo’ob Colonia, suuka’anile’ chéen ku ch’a’aba’al maaya-sak wíinik, ba’ale’ u yóoxmúuch’il máako’ob yanchaje’ láayli’ jach k’a’anane’”, beey tu ya’alaj ti’ jump’éel k’áat chi’ tsikbal beeta’ab tumen Agencia Informativa Conacyt.



[b]Tu paach u yook áfricano’ob[/b]



Jorge Victoria leti’e’ yáax j xak’al xook beet meyajo’ob ti’ le lu’uma’ ti’al u yila’al bix uchik u máan afrodescendientes ichil u kaajil colonia. Xáanchaj ka’ap’éel ja’ab ti’al u beetik u meyajil “Africanos, mayas, españoles y yucatecos: relaciones, intercambios y aportaciones”, tu’ux tu xak’altaj bix uchik u biinsikubáaj africanos yéetel uláak’ múuch’ máako’ob yanchajo’ob tu petenil Yucatán. Yéetel xaak’alile’ k’e’ex jayp’éel k’iino’ob je’ets’a’an beey noj ba’al ucha’ane’ yéetel ojéelt’aab túumben ba’alo’ob yo’olal bix uchik u múul kajtal máak jejeláas u miaatsil te’e k’inako’obe’. 



“Mantats’ u xak’alta’al miatsil maaya, ba’ale’ kin tukultik meyaj ku beeta’alo’obe’ chéen ku ye’esiko’ob bix úuchik ba’al yéetel u múuch’il máako’ob yanchaj u muuk’ te’e k’iino’obe’, sak wíiniko’ob, ba’ale’ óoli’ mix máak ku t’aan yo’olal bix uchik u biinsikuba’ob yéetel uláak’ máako’ob je’el bix africano’ob”, tu ya’alaj.  



Beyxan tu ch’a’achitaj u meyaj j xak’al xook estadunideseil Matthew Restall, máax tu ts’áaj k’ajóoltbil tu ja’abil 2009 u áanalte’il  The Black Middle: Africans, Mayas, and Spaniards in Colonial Yucatan, tu’ux ku ya’alik afroyukateko’obe’ k’a’ananachajo’ob tu k’iinilo’ob colonia, tumen p’áato’ob chúumuk ti’ sak wíiniko’ob yéetel maaya’ob, le beetik yaan jayp’éel ba’alo’ob ma’ chíimpolta’ak mix chikbesa’ako’obi’.



[b]Bix u ja’atsal u ch’i’ibalo’ob Jo’[/b]



Ichil ya’abach ja’abo’obe’, afrodescendiente’obe’ kuxlajo’ob láayli’ tu’ux yanchaj u yuumilo’ob, palitsilta’abo’ob ba’ale’ “chéen ich naj yéetel ma’ jach ya’ab meyaj yaan ti’obi’”, u yóox múuch’il máako’obe’ jump’éelili’ k’áax tu’ux kaja’ano’ob, beey tu ya’alaj Jorge Victoria.



U yúuchben najilo’ob colonialo’obe’ jo’olbesa’ano’ob tumen sak wíiniko’ob, ts’o’okole’ afrodescendiente’obe’ ti’ yano’ob chúumuk, ichil sak wíiniko’ob yéetel máasewalo’ob.



[b]Najil k’uj ichil afro kaaj[/b]



Ichil u jo’op’éel noj baatantilo’ob u k’íiwikil u kaajil Jo’e’, (Santa Lucía, Santiago, Santa Ana, San Sebastián yéetel Mejorada), ku tukulta’al Santa Lucía kaja’an africana yéetel afrodescendiente kaajil, beey u chikpajal tu meyaj Rubio Mañé (1942), ba’ale’ xak’al xook beeta’an Uadye’ tu chikbesaj uláak’ ba’alo’ob yo’olal le je’elo’.  



Le kaajilo’ u mokt’antmaj bix ken u beet kili’ich ba’alo’ob tu noj najil k’uj Jo’ yéetel uláak’ múuch’o’ob, beey chikpaj tu áanalte’ilo’ob u najil k’uj Jo’, u asab úuchbenil México. Ba’ale’, bix uchik u péek ba’al ti’ política, najil k’uj  yéetel u ajawilo’ob sak wíinike’ tu beetaj u jáawal u beeta’al ichil u sigloil XVII.



______________________________________________________



[b]Afrodescendientes se integraron con yucatecos desde época colonial[/b]



Africanos, afrodescendientes y pardos (descendientes de mayas y africanos) vivieron en Yucatán durante la colonia española bajo el régimen de la esclavitud, pues las personas con ciertos recursos los adquirían como parte de su estatus social, sin dejar de considerar su empleo en alguna faena doméstica o rural. Con el tiempo llegaron a ser numerosos, sobre todo por su descendencia con mujeres mayas, y en ocasiones la Corona española los utilizó para defender algunos territorios, organizados bajo los ejércitos de pardos.



Para Jorge Victoria Ojeda, investigador de la Universidad Autónoma de Yucatán (UADY), la política liberal de los siglos XIX y XX borró a los africanos de la historia con la idea de crear una nación mestiza compuesta únicamente de lo español y de lo indígena."
Utskíinsa’ab Tepeyac k’a’anan toot cha’an beeta’an México,https://www.lajornadamaya.mx/k'iintsil/107150/utskiinsa-ab-tepeyac-k-a-anan-toot-cha-an-beeta-an-mexico,"01 de marzo, 2018","Juan José Olivares

Oochel cortesía de la Filmoteca de la UNAM

K'iintsil



U Noj Lu'umil México

Jueves 1º ti' febrero, 2018



[i]Tepeyac[/i], canónico cha’an tu’ux ku yáax chikbesa’al ichil cine beeta’an México bix uchik u káajal u chíimpolta’al U Ko’olebil Guadalupe, jump’éel k’a’anan cha’an yaan u páajtal u cha’anta’al tuka’atéen yo’olal u meyajil Filmoteca ti’ u noj najil xook Universidad Nacional Autónoma de México (UNAM).



Táabsa’ab tu ja’abil 1917, yéetel yaan u páajtal u cha’anta’al ichil 39 Feria Internacional del Libro del Palacio de Minería. U paaxile’ j beeta’ab tumen pianista José María Serralde, máax jo’olbesik Ensamble Cine Mudo. 



U yutsikíinsa’al [i]Tepeyac[/i], béeychaj yo’olal áantaj ku ts’áak Filmoteca ti’ UNAM yéetel Academia Mexicana de Artes y Ciencias Cinemagráficas (AMACC). Le cha’ana’, beyxan El tren fantasma, El puño de hierro y La banda del automóvil gris chéen leti’ x mukul cha’ano’ob beeta’an tu’ux ku chibesa’al wa ba’ax jaaj; ficciónil cha’ano’ob beeta’ab yéetel aj beet balts’amo’ob.



[b]Cha'ano'ob beeta'an[/b]



Uláak’ ba’alo’ob beeta’ab ti’ cine mexicano te’e k’iinako’obe’ cha’ano’ob je’el bix documentales wa péektsilo’ob, ba’ale’ mix jump’éel ficcióni’, le beetik k’a’anan ba’al, beey uchik u ya’alik Albino Álvarez máax beetik u subdirectoril Rescate y Restauración ti’ Filmoteca, UNAM. 



Ka’aj máata’ab [i]Tepeyac[/i] tumen noj najil xooke’, chéen jump’éel copia positiva yaan ka’ach ti’al u ye’esa’al, beey tu ya’alaj Álvarez, máax yaan u t’aan yo’olal cha’an, formato devedé yéetel beyxan u táabsaj paaxil Serralde. 



Ti’al u yutskíinsa’al [i]Tepeyac[/i] táan u meyaj junmúuch’ máako’ob, káaj u meyajta’al yóok’ol jump’éel copia jóok’sa’ab ti’ u chuunil yáax táabsa’ab beeta’an, nitrato de celulosa jóok’sa’ab ti’ jump’éel duplicado positivo ma’ jach paatal yanik ka’achili’. U cintaile’ jóonjon k’askúunta’an, wáawáaya’an tu’ux yaan u baaseil yéetel u emulsiónil, beyxan chika’an yaan ba’ax táak’ ti’, ichil uláak’ ba’alo’ob.



Tu ts’ooke’ meyajta’ab 49 mil 110 fotograma’ob, jujump’éelil uchik u bin u cho’obol, ichilo’obe’ yanchaj 107 u p’éel intertítulos tu’ux k’a’abéetkunsa’ab jump’éeili’ u woojilo’ob, chíimpolta’ab le yáax ts’áabo’obe’.  



U jejeláasil jaatsil meyaj ti’al u yutskíinsa’al Tepeyac jóoksa’ab beya’: “estabilización, flicker, u cho’obol sak yéetel box wáawáayo’ob, luk’sa’ab u scratchil yéetel utskíinsa’ab u boonilo’ob”.



Jump’éel chowak cha’an ts’o’ok u k’atbesik ya’abach ba’alo’ob je’el bix ka’aj táabsa’ab láayli’ ti’ u ja’abil táan u je’ets’el Constitución, tu’ux a’alabe’ ma’ unaj núup’ul ba’ax ku oksaj óolta’al yéetel kaambal. 



Chowak cha’ane’ ku ch’a’achitik u liberal ts’íib Ignacio Manuel Altamirano, La fiesta de Guadalupe, tu’ux ch’a’ab ts’íib je’exili’ uchik u ts’íibta’ale’ ti’al u ts’áabal ti’ intertítulos.  



Beeta’ab tumen Carlos E. González yéetel José Manuel Ramos, ku ya’alik Albino Álvarez, tu ts’áajuba’ob u beetiko’ob yéetel u yóol u ts’íib Altamirano. Tu tukultajo’ob u koniko’ob cha’an ba’ale’ ma’ tu béeykunsajo’obi’.



Beyxan ku ya’alike’ Tepeyac ku ye’esik jump’íit ti’ u chowak cha’ano’ob yo’olal Villa, ti’ u Noj Kaajil México, beyxan xíimbal beeta’ab tumen J K’iin Hidalgo, tu’ux ku táanilkunsik u paanil u Ko’olebil Guadalupe.  



Ku tsikbaltik cha’ane’ j beeta’ab tumen máako’ob ma’ kaambanajo’ob yo’olal bix u beeta’al cha’an, chéen bix u ts’áak u na’ato’ob, le beetik ku chikpajal jela’an ba’alo’ob ti’ u yoochelo’obi’, ti’ bix u tsikbalta’al wa bix u chikpajal aj beet balts’amo’ob.



Álvarez tu chíimpoltaj utskíinaj beeta’abe’ ts’o’okspaj tu beel.



[b]U paaxil  [/b]



Ti’al cha’ana’ ts’o’ok u beeta’al jejeláas u paaxili’, táabsa’ab tumen TV UNAM yéetel ts’o’ok u beeta’al ti’ jejeláas kúuchilo’ob. Ikil u máan ja’abo’obe’ ts’o’ok u bin u k’expajal, beyxan u múuch’il Ensamble de Cine Mudo, jo’olinta’al tumen José María Serralde, máax tu kaxtaj u jel tukultik ti’al ka chikpajak u noj ba’alili’. Ba’ax tu ye’esaje’ óoli’ ma’ jach talami’, ba’ale’ no’oja’an ti’al meyajo’ob tu’ux nojba’al cha’an yéetel u tsikbalta’al wa ba’ax."
"Walkila’ yaan u páajtal u yu’ubal Xepet, U chíikulal maaya’ob ti’ FM",https://www.lajornadamaya.mx/k'iintsil/107230/walkila-yaan-u-paajtal-u-yu-ubal-xepet-u-chiikulal-maaya-ob-ti-fm,"28 de febrero, 2018","Acom

Oochel Cortesía Xepet

K'iintsil



Miércoles 28 ti' febrero, 2018



Xepet, [i]u ch’íikul u t’aan maaya’ob[/i], walkila’ ku jóok’sik u juum bul k’iin, ba’ale’ ti’al ka béeyak u beeta’ale’ yanchaj u ch’éenel u yu’ubal ti’ radio maanal ti’ óoxp’éel p’is k’iino’ob, ka’alikile’ chéen ti’ Internet ku yu’uba’al. 



Chéen ba’axe’ ti’al máaxo’ob mina’an Internete’, ma’ páatchaj u yu’ubiko’ob radio tu nojolil u petenil Yucatán; kex tumen noj ba’al uchik “u yu’uba’al” tuka’atéen. 



Ka’a juumnaj maaya, chéen ba’axe’ ma’ chéen ti’ 730 ti’ Amplitud Modulada (AM), walkila’ ku yu’uba’al xan ti’ 105.5 ti’ Frecuencia Modulada (FM). 



Beey túuno’, yanchaj u túumben transmisoril Xepet, walkila’ 3 mil 200 watts u muuk’il ti’ FM, yéetel xan táan u meyajta’al u antenail ti’al ma’ u jáawal u meyaj káajak lik’ul u k’iinil 29 ti’ noviembre ti’ u ja’abil 1982. 



Te’e k’inako’obe’ leti’e’ ka’aj yáax u’uya’ab u juumil maaya’ob ti’ radio, ka’ache’ ma’ táakpaja’ano’ob mix ti’ redes sociales, mix ti’ máaben cha’an ts’o’okole’ óoli’ chéen radio ku meyajta’al tu kaajil Jo’.



U ya’abil máaxo’ob u’uyik radio te’e k’inako’obe’ “jump’éelili’ u ja’abilo’ob”, leti’obe’ páatchaj u yilik cha’ano’ob  ti’ u oroil ja’abilo’ob cine mexicano yéetel tu yu’ubajo’ob radio, kex tumen máaxo’ob ku t’aano’obe’ ma’ u yojelo’ob maayai’, ku páajtal u yu’ubiko’ob jáaranas ti’ u nu’ukbesajil “Aires del mayab”. 



Ba’ale’ k’uch u k’iinil u káajal u juum Xepet, beey úuchik u káajal u yu’uba’al maaya te’e petena’. Máaxo’ob ku t’aano’ob te’elo’, táakmuk’ta’abo’ob tumen maanal junk’aal u túul máako’ob ku t’aniko’ob maaya. Leti’obe’, táankelem máako’ob ku t’aano’ob ich maayae’, tu ts’áajo’ob u yóol le kúuchila’ ti’al u kíimakkúunsik u kuxtal máaxo’ob u’uyik Xepet. 



Kaaje’ tu ye’esa’aj u ki’imak óolal uchik u yantal jump’éel kúuchil tu’ux ku yu’uba’al maaya, káaj u beeta’al k’áat chi’ob yo’olal jejeláas ba’alo’ob, táan popol t’aano’ob, u k’ajla’ayil kaaj, ts’aak, paax yéetel úuchben ba’alo’ob suuk u beeta’al ich kaaj.

 

Ti’al yáax lajun ja’abo’obe’ u juumil Xepet ku k’uchul ti’ maanal 400 mejen kaajo’ob ti’ 32 u p’éel méek’tan kaajo’ob tu Péetenil Yucatán, le je’elo’ ku náachtal kex 100 kilómetros.  



Ba’ale’, walkila’ U chíikulil maaya’obe’ táan u yáantaj te’e k’iino’oba’, tu’ux ts’o’ok u p’áatal ma’ ya’ab máak taak u kanik maaya; yaan máax tukultike’ “jats’uts u yu’uba’al yéetel ya’ab ba’al ku taal t tuukul yo’olal k noolo’ob, ba’ale’ kex beyo’ ma’ tu beetik ka yanak meyaj ka bo’ota’ak tu beel”, beey uchik u ya’alal tumen jaytúul máak k’áatchita’ab. 



Uláak’ talame’ ku yantal tumen ma’ chuka’an u yuumilo’ob ti’al ka meyajta’ak nu’ukulo’ob, tumen ti’al u ja’abil 1982e’ 26 u túul máak ku meyajo’obi’, ba’ale’ walkila’ chéen jo’otúul máak yani’, ts’o’okole’ ti’ táaka’an xan máax jo’olbesik kúuchil. 

Le beetike’, máax túun ku beetik nu’ukbesajo’ob ku k’áata’al tumen maaya kaaj, bix kéen xak’alta’ak yéetel bix kéen yéeya’ak ba’ax nu’ukbesajo’ob ku yu’ubali’. Kex beyo’, yanchaj máaxo’ob tu yóotajo’ob áantaj ti’al ka béeyak u beeta’al meyajo’ob yaan walkila’, leti’ob máax beetik u juum beora’. 



Kex ma’ jach jeets’el yaan u p’áatalo’obi’, yaan u jejelásil kúuchilo’ob beetik u juum radio, yéetel u ya’abil máaxo’ob u’uyike’ ma’atech u péektsiltiko’ob maaya t’aan mix ba’alo’ob yaan u yil yéetel -je’el bix kool, soolar yéetel tuukul-.  

Ba’ale’ paalalo’ob táan u líik’ilo’ob bejla’e’ ku xokiko’ob yéetel ku péektsiltiko’ob jejeláas ba’alo’ob beyxan b beey u yúuchul xan yéetel k’aay tuukul yéetel k’aay, ba’ale’ jump’éel ba’ax uts ti’ le k’iino’oba’ leti’e’ páajtalil ts’áak Internet ti’al ka náachchajak u juum radio. 



Ts’o’ok 35 ja’abo’ob káajak u juum Xepet, ichil u máan ja’abo’obe’ ts’o’ok u líik’sik jaytúul máako’ob meyajtik comunicación, yéetel kex beyka’aj talamil ts’o’ok u máansike’, láayli’ yaan u muuk’il u juum  je’el bix u muuk’il x ya’axche’ ku yantal u yich ti’al u paachil k’iino’ob."
Báalame’ tu k’askúuntaj ba’al tumen ma’ jeets’el tu beel u meyajil jala’ach,https://www.lajornadamaya.mx/k'iintsil/107306/baalame-tu-k-askuuntaj-ba-al-tumen-ma-jeets-el-tu-beel-u-meyajil-jala-ach,"27 de febrero, 2018","Juan Manuel Contreras

Oochel Juan Carlos Faller

K'iintsil



Jo', Yucatán

Martes 27 ti' febrero, 2018



U beeta’al ba’al ma’ unaji’ yéetel péech’óolal ku beeta’al tumen mola’ayo’ob yóok’ol u maaya kaajilo’ob u petenil Yucatán, tu beetaj k’aas yo’olal taak’in ku náajalta’al tumen u kajnáalilo’ob San Pedro Bacab, Nuevo León, El Limonar, Tesoco Nuevo yéetel Santa María Pixoy, tu méek’tankaajil Tizimín; tumen ma’ yáax k’áata’ab ti’ kaaj ka’aj jáalk’abta’ab juntúul báalam tu k’áaxo’ob. 



Ba’ax úuche’ k’uch tak tu xikin consultor Juan Carlos Faller Menéndez, máax ku meyaj ti’al u kaláanta’al ba’alche’ob ku yantal ich k’áax, le beetik tu kaxtaj bix je’el u yáantaje’. Náats’ te’e mejen kaajo’obe’ ti’al u yilik ba’ax je’el u páajtal u beetik ti’al ka’aj ts’o’okok talamil,  tumen ba’alche’ ku náats’al kaaj ti’al u kaxtik ba’al u jaantej, tak ka’aj tu beetaj u k’astal ba’al je’el u tojoltik maanal ti’ 100 mil pesos. 



Yo’olal le je’elo’, u jo’olpóopilo’ob kaaj yéetel u yáantajil Faller Menéndez tu beetajo’ob jump’éel ts’íib ti’al u túuxta’al ti’ u jala’achil u noj lu’umil México, Enrique Peña Nieto, tu’ux ku ya’aliko’ob bix u yilko’ob ba’al yo’olal, yéetel ku k’áatiko’ob ka táakbesa’ako’ob ti’ u meyajilo’ob ti’al u kaláanta’al felinos tu lu’umil México. 



Ba’ax yáax úuch yéetel le je’ela’, táabsa’an ti’ jump’éel chowak cha’an beeta’an tumen Faller Menéndez, ku k’aaba’tik Talam Chakmo’ol: Carta al Presidente de México, tu’ux ku tsikbalta’al tumen kajnáalo’obe’ ba’ax ts’o’ok u máanisko’ob ichil wakp’éel winalo’ob yo’olal báalam ku máan naats’ ti’ u k’áaxo’ob. 

Cha’ane’ j ts’a’ab k’ajóoltbil 23 ti’ febrero máaniko’, tu chan kaajil Nuevo Yucatán, naats’ p’aatal El Cuyo. Ma’ táan u xáantale’, yaan u ts’a’abal k’ajóoltbil tu Noj Kaajil México. Máax beetej, tu ya’alaj ti’ jump’éel k’áat chi’ tsikbal tu beetaj yéetel La Jornada Maya, ba’ax ku yilik yo’olal ba’ax táan u yúuchul, máax u yuumil yéetel bix u yila’al tumen u kajnáalilo’ob Yuum Balam.



Juan Carlos Faller tu kanaj física, ba’ale’, u meyajil ti’al u kaláanta’al yóok’ol kaabe’ tu beetaj u p’áatal chéen yéetel u meyajil kananil, tumen tu beetaj u ts’áak u yóol ti’al u meyaj yo’olal u ba’alche’il le baanta je’elo’, yo’olal u kananil báalam. 



“Báalame’ kamp’éel ba’al o noj chíikulal: juntúul paan ba’alche’, tumen je’el u páajtal u k’a’abéetkunsa’al beey u chíikulal kananil, beyxan noj ba’al tumen k’a’anan ti’al u meyaj tu beel yóok’ol kaab, ts’o’okole’ juntúul ba’alche’ chikbesik k’áax tu’ux kuxa’ane’ láayli’ ts’aka’an je’el bix unaje’, tumen u k’áat u ya’alej yaan ba’alche’ob ti’al u chuk u jaantej”, tu ya’alaj. 



[b]Bix uchik u káajal a beetik a consultor independiente[/b]



“Uchik in meyaj lajun ja’abo’ob Pronatura, káaj u yutstal tin wich ba’alo’ob yo’olal kananil, táakpajen ti’ jejeláas meyajo’ob tu’ux ku k’áatal ka yanak máak je’el bixeno’”. 



[b]Jaytúul báalamo’ob yaan Yucatán[/b]



“Ku tukulta’ale’ tu petenil Yucatáne’ yaan kex 2 mil báalamo’ob, beey uchik u jóok’ol tu ts’ook xookil beeta’ab tu ja’abil 2010, tu’ux ma’ k’a’abéetkunsa’ab chéen jump’éelil nu’ukbesaj ti’al u xo’okolo’obi’, ba’ale’ mina’an uláak’ bix je’el u páajtal u yojéelta’al. J xo’ok ti’ jayp’éel u jejeláas k’áaxo’ob ku kuxtal yéetel j ila’ab jayp’éel ti’ le je’elo’ob ts’aka’ano’ob tu beel”. 



[b]Ba’ax k’iin ka’aj úuch talamil yéetel báalame’[/b]



“Káaj tu ja’abil 2013, ka’alikil táan u beeta’al u bejil  Playa del Carmen tak Kantunilkín. Mola’ayo’ob beetike’ k’a’anan u beetiko’ob u ye’esjail ti’ bix u jelbesik u meyajilo’ob yóok’ol kaab, ichil xaak’alo’ob beeta’abe’ ti’ yaan nojoch ba’alche’ob. J ts’a’ab nu’ukul ti’al táabsaj ti’al u yila’al jaytúul ba’alche’ob yaan ti’ le baata’o’”.



“Ku beeta’al ti’al ka’aj ila’aj wa juntúul wa yaanal u jejeláasil ba’alche’ob ku bak’pachtiko’ob le baantao’, beey uchik u chikpajal báalam, beey t ojéeltaj juntúulili’ tumen jump’éelili’ bix yanik u yoot’el”. 



[b]Bix uchik a wojéeltik ba’ax ucha’an[/b]



“U kajnáalilo’ob Playa del Carmen náats’ob ti’ jump’éel mola’ay kaláantik ba’alche’ob, máaxo’ob t’aano’ob yéetel jala’acho’ob ti’al u ts’áak u yojéelto’ob yaan juntúul báalam táan u bak’pachtik u k’áaxo’ob, beey uchik u k’i’itpajal ba’ax ucha’an”. 

[b]Ba’axten úuchij[/b]



“Unaj u chu’ukul báalam táan u máan tu k’áaxil Playa del Carmen, j ts’a’ab jump’éel trampa, yéetel kaláanta’ab. Le beetik yanchaj u ts’a’abal táanxel tu’ux, biinsa’ab 100 kilómetros noojol. Ma’ ba’al jach ba’alo’ob beeta’abik, tumen ma’ unaj u beeta’al ba’al yéetel juntúul ba’alche’ je’el bix le je’elo’ jach chéen ch’a’abili’”. 



“Jala’achobe’’ tu ya’alaj ka’aj biinsa’ak yaanal tu’ux yéetel ka’aj ts’aba’ak u ba’alil u kaal, le je’elo’, ti’al ka’aj béeyak u yila’al ba’ax ku yúuchul yéetel, ts’o’okole’ j cha’ab kex 100 kilómetros tu xamanil tu’ux chu’ukij”. 



[b]Ba’ax mola’ayil ts’áaj u ba’alil u kaal [/b]



“U mola’ayil Dirección de Vida Silvestre ku jets’ik u páajtalil u ts’a’abal. ya’ab ba’al ku binetik ti’ jala’achil walkila’, ts’o’okole’ ku ts’a’abal máak ma’ u yojel bix k’a’anan u meyajta’al ba’al yo’olal; jala’ache’ ma’ u líik’smajubáaj ti’al u ts’áak satelital ba’alil kaal”. 



“Ba’ax te beetajo’obe’, tu majáantajo’ob ti’ juntúul u aj xak’al xookil Universidad Autónoma del Estado de México jump’éel ba’alil kaal, leti’e’ yu éejentaj ba’ale’ tu k’áataj ka’aj a’alak ti’ tu’ux yaan báalam ka’alikil táan u péek, chéen ba’axe’ ch’éen u ya’aliko’ob bix yanik”.  



“Ya’ab ba’al ma’ jach jeets’el bix k’a’anan u meyajta’ali’, le beetik mixmáak k’áat ti’ j xak’al xook ka’aj u ya’al tu’ux yaan, beey túuno’, kex ojéelta’ab báalam ti’ yaan te’e k’áaxo’ob, yéetel kex k’a’anan u ts’aatáanta’ale’, ma’ yanchaj mixba’al no’oja’an ti’al beetbil tumen ma’ paatal beeta’an nu’ukbesajo’ob ti’al u chu’ukul yéetel ti’al u beeta’al ba’al yéetel le ba’alche’a’”.



“Le beetik ku k’aaxil kaaj; wa u yojelo’ob báalam ba’ax talamkúunsik ba’al yéetel ti’ yaan tu bak’pachil kaaje’, ba’axten ma’ bin k’áatabil ti’obi’, ba’axten ma’ beeta’ab jump’éel nu’ukbesaj ti’al u je’ets’el talamil.  Laj chuka’an u nu’ukulil ti’al u beeta’al ba’al je’el bix unaje’, ba’ale’ ma’ beeta’abi’”. 



“Leti’e’ ba’ax ku k’áata’al ti’ le ts’íib túuxta’ab ti’ jala’acho’, ka’aj xak’alta’ak ba’ax ucha’an. Kéen je’ets’ek ba’ax ucha’ane’, unaj u je’ets’el ba’ax k’a’anan u beeta’al yéetel u yila’al máax ma’ beet ba’al patali’ tumen wakp’éel winal máan beyo’”. 

Ba’axo’ob talamil je’el u taasik ka’ach ka chu’ukuk báalam tumen kajnáalo’ob



“Ku k’a’alalo’ob, ku je’ets’el tak bolonp’éel ja’abo’ob yo’olal u kíinsa’al báalamo’ob. Óoli’ leti’e’ ba’ax bíin úuchuk ka’acho’, tumen xanchaj u péek jala’ach tu yo’olal. Mixmáak ti’ u mola’ayil Dirección de Vida Silvestre, que autorizó atrapar al jaguar en Playa del Carmen y autorizó soltarlo en el área de protección de Yuum Balam”."
E’esajil yo’olal u jejeláasil meyaj Leonora Carrington,https://www.lajornadamaya.mx/k'iintsil/107385/e-esajil-yo-olal-u-jejelaasil-meyaj-leonora-carrington,"26 de febrero, 2018","Carlos Paul 

Oochelo'ob 

K'iintsil 



U noj kaajil México

Lunes 26 ti' febrero, 2018



Maanal ti’ 200 u p’éel meyajo’ob, ichil u boonil caballete, boonilo’ob ti’ pak’, gráficos, boono’ob, póol meyaj, diseños escenográficos, poopo’ob, k’ojo’ob, oochelo’ob, ju’uno’ob, áanalte’ob yéetel nu’ukulo’o tu ti’alintaj, “jayp’éel ti’ le je’elo’obo’ ma’ yáax k’ajóolta’ano’obi’”, ku táakbesa’alo’ob ichil jump’éel e’esajil “ku sutik paachil k paakat yéetel ku ye’esikto’on jejeláas u jaatsil meyajo’ob”. [i]Leonora Carrington. Cuentos Mágicos[/i], yaan u ts’a’abal k’ojóoltbil tu winalil abril tu kúuchil Museo de Arte Moderno (MAM); yéetele’ yaan u ts’o’okol k’iimbesajil yo’olal u cien ja’abilo’ob uchik u síijik x boon.



Beey uchil u ts’a’abal k’ajóoltbil timen Lidia Camacho, máax jo’olbesik Instituto Nacional de Bellas Artes (INBA), Sylvia Navarrete, máax jo’olbesik MAM, Harold Gabriel Weisz Carrington, yéetel Tere Arcq yéetel Stefan Van Raay, máax beet u cruadoresil le e’esajilo’. 

Leti’obe’ tu ya’alajo’ob jóok’sa’ab waxakp’éel u nooyil e’esajil yéetel uláak’ jump’éel u jaatsil ti’al oochelo’ob. Ti’ nooyo’obe’ ku cha’anta’al k’ajla’ayil yéetel uláak’ ba’alo’ob suukchaj u yila’al ti’ u meyaj x boonil, je’el bix: balam ba’alo’ob, u ko’olebil Blanca, “u chíikulal u jel yantal u muuk’ ko’olel”, ba’alche’il, “tu’ux ku chikpajal chíimpolal tu táan yóok’ol kaab”, yéetel u jel tukulta’al ba’ax ku oksaj óolta’al, ichil uláak’ ba’alo’ob.



Leonora Carrignton. Cuentos mágicos, jump’éel paakat ti’ k’iino’on ts’o’ok u máan ba’ale’ juntéen yáax e’esa’ak, tu’ux ku tukulta’al u xak’alta’al bix uchik u bin u jóok’sik táanil u meyajil ichil 60 ja’abo’ob, le beetik yaan u yila’al u meyajil Carrington ka’alikil 12 u ja’abilo’ob, tak meyajo’ob tu beetaj ta’aytik u kíimil, tu tsolaj Camacho.



Beyxan, yaan u páajtal u yila’al meyajo’ob nup’a’an yéetel balts’am beyxan cine, je’el bix junmúuch’ k’oojo’ob, búukinajo’ob yéetel balts’am tu ts’íibtaj tu ja’abil 1976, k’aaba’inta’an beey Opus Siniestros, yéetel yaan u páajtal u cha’anta’al yo’olal u yáantajil Coordinación Nacional de Teatro; ka’alikile’ tu kúuchil Cineteca Nacional yaan u ts’a’abal cha’antbil jejeláas táabsa’ajilo’ob yo’olal meyaj tu beetaj yéetel uláak’o’ob yo’olal ba’ax seen máan tu tuukul ti’al ka béeyak u beetik boonilo’ob, beyxan cha’ano’ob tu’ux ku jan chikpajali’. Yaan xan u beeta’al uláak’ meyajo’ob je’el bix tsikbalo’ob yéetel xak’al tuukulo’ob yo’olal ts’íibo’ob tu beetaj.



Curadoro’obe’ tu ya’alajo’ob e’esajile’ yaan u láak’inta’al yéetle jump’éel catálogo, ts’íibta’an ich inglés yéetel káastalen, tumen Museo del Palacio de Bellas Artes yéetel xan u yáantajil Fundación Mary Street Jenkins, tu’ux ku múuch’ul u ts’íib kex 18 u túul máako’ob tu lu’umil México yéetel uláak’ táanxel lu’umo’ob. Yaan xan u táakbesa’al kex 40 u p’éel tsikbal beeta’an tumen u láak’o’ob máaxo’ob jach naats’ yaniko’ob ti’ Leonora Carrington.



“Ba’ax yo’olal ku meyaj, bix u beetik yéetel jejeláas boonilo’obe’ yaan u beetik u jats’utstal tu yich máaxo’ob t’u’ulpachtik tumen mix juntéen yáax ila’ak je’el bix le ku beetbilo’”, tu ya’alaj máaxo’ob jo’olbesik INBA.



Máax jo’olbesik MAM, tu kúuchil Museo de Arte Moderno, tu ya’alaje’ mix juntéen yáax beeta’ak e’esajil je’el bix le je’elo’.  Noj páajtalil ti’al táankelemo’ob ti’al u líik’ilo’ob tumen beyo’ yaan u páajtal u k’ajóoltiko’ob u meyaj juntúul nojoch x boonil, máax jo’olbesik surrealismo, yéetel u ye’esajil jejeláas ba’alo’ob.



Meyajo’ob táakbesa’an ti’ e’easjile’, taasa’an ti’ lu’umo’ob je’el bix México, Estados Unidos yéetel Europa, beyxan kúuchilo’ob je’el bix Bellas Artes yéetel Nacional de Antropología, Colección Pérez Simón, Galería de Arte Mexicano, Fundación BBVA Bancomer, The Metropolitan Museum of Art, Tate Modern yéetel Edward James Foundation, ichil uláak’ mola’ayo’ob.



U ye’esajil [i]Leonora Carrington. Cuentos mágicos,[/i] yaan u páajtal u cha’anta’al 21 ti’ abril tak  23 ti’ septiembre, tu kúuchil Museo de Arte Moderno (yóok’ol u bejil Paseo de la Reforma yéetel Gandhi, tu noj kaajil México."
Juumnak maaya,https://www.lajornadamaya.mx/k'iintsil/107533/juumnak-maaya,"23 de febrero, 2018","Giovana Jaspersen

K'iintsil



Viernes 23 ti' febrero, 2018

Jo', Yucatán



Ka’aj k’uch sak wíinik tu lu’umil peten, tu kaajil Maní, tu kaxto’ob jump’éel máaben, yaan máax tsikbaltik kaxta’ab yáanal junkúul x ya’axche’, uláak’o’obe’ ku ya’aliko’ob ti’ áaktun. Ichile’ ti’ yaan  jump’éel suum ba’ale’, ka’aj jóok’sa’abe’ ila’abe’ ku péek, kuxa’an. Uchik u ja’ak’al u yóolo’obe’ tu kaxtajuba’ob ti’al u sutiko’ob tuka’atéen tu’ux tu ch’a’ajo’ob ba’ale’ ma’ béeycahji, nojochchaji le beetik ma’ ooki’; ukp’éel u kóokotsal jóok’sa’ab ba’ale’ jóok’ xan u k’i’ik’el. Kuxa’an suume’ ma’ chéen u chíikulal maaya kaaj te’e k’iino’oba’, leti’ bíin u chikbes mantats’, u yóol, u tuukul yéetel u t’aan; beyxan bix u núup’ ku yantal yéetel lu’um, u táab u tuuch. Ku tsikbalta’ale’, k’iin kéen jel núup’uk u kóokotsal suume’, maaya miatsile’ yaan u ch’a’ak u muuk’ tuka’atéen. 



Beey tuno’, le tsikbala’ jump’éel ti’ le jach yaan u muuk’ yo’olal bix uchik u palitsilta’al kaaj. Ku ya’alale’ kóoj 400 u túul sak wíiniko’ob ka’aj yáax k’ucho’ob; ba’ateltáambal, k’oja’ano’ob yéetel máako’ob kíimo’ob, ba’ale’ ma’atech u yúuchul t’aan yo’olal loobilaj beeta’ab kex ma’ wéek k’i’ik’eli’. Le beeta’ab tu yóolo’ob, le beet u jáawsik u t’aan kaaj yéetel le tu jayúubaj óoli’ 500 jabo’ob ti’al u suukbesik loobilaj yóok’ol ba’ax ayik’alkúunsiko’on: miatsil yéetel jejeláasil kuxtal.



Te’e p’iis k’iinila’, ti’ le petena’, u kóokotsal suume’, kuxa’an ti’ maaya t’aane’, náats’ij, yéetel u muuk’ k ch’i’ibal yéetel chíimpolal. Tu k’iinil 21 yéetel 22 ti’ febrero, ichil U Máank’inal Máasewal T’aane’, je’ets’ Yucatán ti’al u beeta’al U Múuch’táambalil Peten Uti’al u Chíimpolta’al Maayat’aan, jo’olbesa’an tumen INALI yéetel u múul meyajil u jala’achil Kaanpech, Yucatán yéetel Quintana Roo. Ti’al u kaxta’al ka yanak políticas yo’olal ka’ap’éel t’aan, te’e múuch’táambalo’ beeta’ab tse’eko’ob yéetel múuch’ tsikbalo’ob ti’al u xak’alta’al ba’alo’ob yo’olal bix u k’a’abéetkunsa’al maayat’aan ti’ u kúuchilo’ob jala’achil; u a’almajt’aanilo’ob ts’íib, u k’ajla’ayil; yéetel u páajtalil. u t'a'anal máasewal t'aano'ob. 



Tu káajbal meyaje’ k’áata’ab ka’aj k’a’ayak u noj k'aayil u lu'umil mexico: “Mexicanos al gr(…)” ka’aj táaj xóot’ tumen ch’eench’enkil ka’alikil u líik’il u t’aan kex junk’aal paalal, ku k’aayo’ob ich maayat’aan. Káastelan t’aan máako’obe’ tu makaj u chi’ob, chéen tu yu’ubajo’ob; óoli’ beey u ye’esajil ti’ ba’ax k’a’abéet u beetiko’ob walkila’: ka juumnak maaya. 



Ma’ unaj k tukultik u chíimpolta’al maaya t’aane’ yaan u séeb beetik u k’éexel ba’alo’ob, ma’ beyi’. K’a’abéet k ch’a’anuktik beey u káajbal chowak xíimbal yéetel keetil kuxtal; ichil jump’éel tu’ux ka’aj múul yanak miatsil, ka’aj u tséentubáaj yéetel ka beetchajak ti’ le petena’.



Utsil ba’al bíin u taase’, k’a’anan u náach ila’al, kex tak ichil 50 wa 100 ja’abo’ob, le ken líik’ik u yook máax táan u síijilo’ob walkila’ yéetel u chíimpolalil ka’ap’éel t’aan, le ken suukak je’el bix le t’aano’ob ich maaya ku ch’a’abal ti’al u t’a’anal káastalen ti’ le petena’. Ko’onex tukultik pach k’iin, tu’ux ma’ tsaj u tsikbalta’al ich káastelan t’aan bix k’a’anan u chíimpolta’al maaya, yéetel tu’ux ma’ táan u p’a’atal paachil u páajtalil wíinik. Ko’one’ex makik k chi’, ti’al u juum maayat’aan tu chi’ paalal yéetel ti’al u ka’ansik to’on bix je’el u páajtal k nup’ik u kóokotsal k’ajla’ayil ti’al k sutik 500 ja’abo’ob ts’o’ok u xáak’abta’al."
Yaabilaj yéetel jets’eknakil,https://www.lajornadamaya.mx/k'iintsil/107761/yaabilaj-yeetel-jets-eknakil,"20 de febrero, 2018","Dpa

Boonil Freepik

K'iintsil



Martes 20 ti' febrero, 2018

Berlín



Jump’éel wóolis yéetel óoxp’éel jarat’, ma’ k’a’abéet uláak’ ba’al ti’al u bo’onol u chíikulal jump’éel ba’ax ku k’áatal tumen yóok’ol kaab: u chíikulal jets’eknakil, patjo’olta’ab tumen británicoil Gerald Holtom tu k’iinil 21 ti’ febrero, 60 ja’abo’ob paachil.



Ba’axten yanchaj u beeta’al chíikulal. Junmúuch’ aj péeksajil máak britániko’obe’ táan u kaxtiko’ob u chíikulal ti’al jump’éel líik’saj t’aan tukulta’al u beeta’al ti’al u k’iinilo’ob Pascua ti’ u ja’abil 1958, le beetik beeta’ab tumen diseñador gráfico Gerald Holtom.



Tu k’iinil 21 ti’ febrero tu ts’áaj k’ajóoltbil bix u tukultik chíikulal, ba’ale’ ma’ xáanchaj ka’aj j máata’ab tumen Campaña para el Desarme Nuclear, jóok’ ti’ le líik’sajil t’aan je’elo’ yéetel ti’ uláak’ ku beeta’al. Le beetik, tu lu’umil Reino Unidoe’ k’ajóolta’an xan yéetel u wojil péeksajil beeta’ab te’e k’ino’obe’ CND.



Ba’ax k’iin ka’aj j ts’a’ak k’ajóoltbil chíikulalo’. Tu k’iinil Viernes Santo ka’aj yáax e’esa’ab, ka’alikil táan u beeta’al jump’éel xíimbalil káaj Trafalgar Square, Londres, tak tu kúuchil xaak’al xookil Aldermaston, kex 80 kilómetros u náachil. Te’e fin de semana uchik u beeta’alo’ j ila’ab tak 500 u p’éel ju’uno’ob yéetel le chíikulalo’. 



Ka’aj máan k’iine’, diseñador Eric Austen tu beetaj mejen broches yéetel sak k’at ts’o’okole’ u boonile’ boox -ya’ab ba’al ku ya’alik tumen k’iin táan ba’ateltáambale’, ma’atáan u k’astal. 



Bix úuchik u patjo’olta’al chíikulal. Ka’ap’éel bix u tsikbaltik Holtom. Yáaxe’ ku ch’a’achi’tik bix u na’atal semáforo, le chikbesa’al jump’éel bix u péek máak yo’olal bix u ts’áamil u k’ab máax a’alik. Wa ku ts’áak u k’ab máak ti’al u ye’esik u woojil N"" yéetel ""D"" yo’olal ""Nuclear Disarmament"" (desarme nuclear), ku chiikpajal ka’ap’éel jarat’. Wóolise’ ku chikbesik yóok’ol kaab. 



Ba’ale’ paach k’iine’, diseñadore tu ya’alaj uláak’ ba’ax ku tukultik yo’olal: “Chi’ichanken. Jach chi’ichnaken. Tin boninbáaj ti’al in we’esikinbáaj beey juntúul máak jach chi’ichnak, u táan u k’abe’ táan u ye’esik yéetel kaabal u xitmaj”. Ka’aj ts’o’oke’ tu p’ataj chéen ichil jump’éel wóolis yéetel u jaarat’ilo’ob.



Bix uchik u k’ajóolta’al chíikulal tumen yóok’ol kaab. Séeba’an uchik u k’uchul Atlántico, yéetele’ patjo’olta’ab u t’aanil “beet yabilaj, ma’ ba’ateltáambal”, ba’ale’ séeba’an uchik u nu’up’ul yéetel líik’saj t’aan ku beeta’al yo’olal u Ba’ateltáambalil Vietnam. Jujump’íitil uchik u bin u k’éexel ba’ax u k’áat u ya’alej, tak ka’aj p’áat beey u chíikulal ma’ u yantal ba’atelil mix tu’ux ti’ yóok’ol kaab."
"Perepecha noj kaaje’, je’ex beyka’aj u nojochil Manhattan",https://www.lajornadamaya.mx/k'iintsil/107843/perepecha-noj-kaaje-je-ex-beyka-aj-u-nojochil-manhattan,"19 de febrero, 2018","La Jornada Maya

Oochel Héctor Montaño, INAH

K'iintsil



Lunes 19 ti' febrero, 2018 



U beeta’al xaak’al meyajo’ob yéetel u tecnologíail [i]lidar[/i] tu ts’áaj u páajtalil u je’ets’el beyka’aj u nojochil u noj purépecha kaajil Angamuco, naats’ p’aatal ti’ Morelia, ts’o’okole’ ku tukula’ale’ yaan kex 40 mil u p’éel u kúuchilo’ob, láayli’ leti’e’ beyka’aj yaan tu petenil Manhattan, beey uchik u ya’alal tumen arquéologo Chris Fisher, ti’ u noj najil xook Universidad Estatal de Colorado, ts’a’ab k’ajóoltbil tumen u pik’il ju’unil The Guardian. 



Tecnología [i]lidar[/i] (u kaxta’al ba’al yo’olal u náachil ba’al yéetel sáasil) k’a’abéetkunsa’ab ti’al u meyajo’ob beeta’ab tak ma’ seen úuch tu lu’umil Guatemala, tu’ux kaxta’ab jump’éel úuchben maaya kaaj maanal ti’ 60 mil kúuchilo’ob, je’el bix xan Honduras, meyajta’ab yéetel pulsos láser ku jóok’olo’ob ti’ péepen k’áak’ ba’ale’ ku k’uchul tak lu’um; le je’elo’ yéetel xan u yáantajil GPS ku ts’áako’ob u páajtalil u beeta’al jump’éel mapa tridimensional.



Yo’olal u kaajil  Angamuco,  The Guardian tu ch’a’aj u t’aan Fisher, máax u ya’almaj: Ma’ tu páajtal u tukulta’al le nojoch kaaja’ ti’ yanchaj tu puksi’ik’al u lu’umil México ts’o’okole’ mix máak ilej. Arqueólogoe’ ma’ úuche’ tu ts’áaj k’ajóoltbil tu kúuchil Asociación Estadunidense para el Avance de la Ciencia, Austin, Texas ba’ax kaxta’an ti’ u ts’ook meyajil.



Purépecha kaaje’ jach yanchaj u muuk’ ma’ii’ k’uchuk sak wíinik. U noj kaajile’ ti’ yaan tu jáal ja’il Pátzcuaro, yéetel ts’a’ab u k’aaba’ beey Tzintzuntzan.



[b]Maanal ti’ u ka’atéenil Tzintzuntzan[/b]



U p’iisil Angamuco ku máansik ka’atéen u nojochil Tzintzuntzan, tumen ichil ba’ax ts’a’ab ojéeltbil yéetel u yáantajil tecnologíae’, yaan kex 28 kilómetros cuadrados u nojochil, ba’ale’ tuláakal le je’elo’ laj pi’ix utmne lava, ku ya’alik The Guardian.



Ichil uláak’ ba’alo’ob a’alab tumen Fisher ku tsolik “yaan kex 40 mil u p’éel kúuchilo’ob, óoli’ leti’e’ beyka’aj xan ku yantal tu petenil Manhattan, ts’o’okole’ purépecha kaaje’ jela’an beeta’anil: pirámides yéetel plazaobe’ ku yantalo’ob ti’ waxakp’éel múuch’o’ob tu bak’pachil le noj kaajo’”. 



Fisher, ku tukultik yanchaj kex 100 mil u túul máak kajlaj Angamuco k’iin jach yaan lik’a’an, ichil u ja’abil 1000 yéetel 1350 dC., le je’elo’ ku p’atik beey u ka’ap’éel noj kaaj asab nojoch tu chik’inil México te’e k’iino’obe’, tu jets’aj j xak’al xook.



Angamuco kaxta’ab tu ja’abil 2007, te’e k’inako’obe’ yáax beeta’ab xaak’al suuk u beeta’al, páatchaj u yila’al beeta’an kex 500 mil u p’éel kúuchilo’ob, ba’ale’ tak tu ja’abil 2011 ka’aj káaj u k’a’abéetkunsa’al [i]lidar[/i] tecnología. 



The Guardian ku ya’alike’, u jach úuchbenil k’iin jeets’el yanchaj wa ba’ax te’e noj kaaje’, je’el bix u xéexet’al k’at yéetel u k’a’abéetkunsa’al radiocarbono ti’ u yalabil tíich’ óolalo’obe’, je’ets’ tu ja’abil 900 dC, ts’o’okole’ ku tukulta’ale’ ka’a jaats yanchaj ti’ u kuxtal Angamuco yéetel uláak’ jun jaats uchik u lúubul ma’ili’ k’uchuk sak wíiniko’ob. 



Fisher tu ya’alaje’ yéetel u yáantajil lidar yaan u páajtal u k’ajóolta’al uláak’ ba’alo’ob. Je’el tu’uxa’ak ka juulnak máak yéetel le nu’ukulo’, ku yantal ba’al túumben a kaxtik, ba’ale’ le je’elo’ ku yúuchul tumen ma’ ya’ab ba’al k ojel yo’olal u yúuchben kaajilo’ob le noj lu’uma’. Walkila’ unaj u jel ts’íibta’al áanalte’ob ku k’a’abéetkunsa’al ti’al ts’aa xook, ba’ale’ le kéen máanak uláak’ ka’ap’éel ja’abo’obe’ unaj u jeel beeta’al tuka’atéen."
Ku chokotal yóok’ol kaab kex ka beeta’ak u mokt’aanilo’ob París: Science Advances,https://www.lajornadamaya.mx/k'iintsil/107984/ku-chokotal-yook-ol-kaab-kex-ka-beeta-ak-u-mokt-aanilo-ob-paris-science-advances,"16 de febrero, 2018","Afp

Oochel shssharkattack.com

K'iintsil



Viernes 16 ti' febrero, 2018



U sajbe’entsil u yantal noj k’eexilo’ob ti’ u síisil wa u k’iinalil yóok’olkaab, je’el bix ka’aj u seen beet ooxol, u yantal búulkabilo’ob yéetel u jach beetik yáax k’iin, yaan u jach ya’abta’al u yúuchul, kex ka’aj beeta’ak ba’ax mokt’anta’ak tu lu’umil París tu ja’abil 2015, ti’al u yáanta’al yóok’ol kaab, beey uchik u chikpajal ti’ jump’éel xak’al xook j beeta’ab. 



Xak’al xook j ts’a’ab k’ajóoltabil tu pik’il ju’unil Science Advances ku yilik tak jaytéen je’el u beetik ooxole’, jaytéen ma’atáan u k’áaxal cháak wa u jach k’a’amta’al ja’ ti’ le ja’ab ku taalo’obo’, tumen tuláakal ba’alo’ob je’el bix le je’elo’ ku talamchajal yo’olal u chokolil yóok’ol kaab yéetel u ka’antal k’áak’náab. 



Talamilo’ob yaan tu paach cambio climático ts’o’ok u káajal u chikpajalo’ob. Tu ja’abil 2017 yanchaj jump’éel túumben récord, tumen jach ko’ojachaj yo’olal chak ik’alo’ob, k’áak’, búulkabil, yáax k’iin yéetel uláak’ ba’alo’ob úuchij, tu tojoltaj 360 mil millonesil dólares. 



[b]Ba’alo’ob mix juntéen yáax úuchuk [/b]



U ko’ojta’al ba’ale’ ku ye’esik ya’abach ba’al tumen ma’ no’oja’ano’on ti’al k k’amik bix u máan k’iino’ob walkila’, mix ti’al ka ya’abak ooxol ku yantal yóok’ol kaab, beey tu ya’alaj juntúul ti’ u yuumilo’ob xak’al xook beeta’ab, Noah Diffenbaugh, u aj xak’al xookil Instituto de Medio Ambiente de Stanford Woods.



Ku tukulta’ale’, u meyajil 190 u p’éel noj lu’umo’ob tu mokt’antajo’ob múul meyaj Paríse’ chéen yaan u beetik u ch’éejel ooxol ichil 2 yéetel 3 grados Celsius ti’ yóok’ol kaab. 



Ba’ale’ ma’ xaan ka yanak túumben ba’alo’ob mix juntéen yáax úuchuk ti’ k’ajla’ayil yo’olal bix yanik u chikolil yóok’ol kaab walkila’, beey uchik u je’ets’el tumen xak’al xook jo’olbesa’ab tumen máaxo’ob ku táakpajalo’ob tu noj najilo’ob xook Stanford yéetel Columbia, beyxan Dartmouth College.



Ichil ba’ax jets’a’an tak walkila’, je’el tak u beetik ooxol jo’otéen ti’ suuk u yantal ti’ maanal u chúumukil Europa yéetel tu chúumukil chúumuk Asia. 



U seen k’áaxal cháake’ óoxtéen u asab k’a’amil ti’ maanal jump’éel u tercioil América del Norte, Europa yéetel Asia oriental.



Mokt’aan beeta’ab París ku kaxtik u k’exik uláak’ u ya’abil ba’alo’ob, tu’ux ka béeyak u ch’éejsa’al chokolil tak 1.5 °C. Le je’elo’ je’el u chan je’elsik ka yanak noj k’eexilo’ob yóok’ol kaab, ba’ale’ ma’ tu ch’éensik, beey je’ets’ik te’e xak’al xooko’. 



Diffenbaugh tu sáasilkuunsaj ya’ab ba’al uts je’el u yantal wa ka béeyak u beeta’al ba’aj je’ets’ij. 



Beey túuno’, kex ka’aj béeyak u laj beeta’ale’, láayli’ p’aatal u sajbe’entsil u yúuchul ba’alo’ob mix juntéen yáax úuchuk ichil u k’iinilo’ob kuxtal yaan walkila’, beey tu ya’alaj j xak’al xook Stanford Woods."
Ku táakmuk’tik Fashion Week #BeyxanTeen,https://www.lajornadamaya.mx/k'iintsil/108134/ku-taakmuk-tik-fashion-week-beyxanteen,"14 de febrero, 2018","Afp

Oochel Ruters

K'iintsil 



Miércoles 14 ti' febrero, 2018

Nueva York



Ma’ yanchaj supermodelos mix jump’éel jach ayik’al kúuchil ti’al u beeta’al viernes máanik tu noj kaajil Nueva York, ichil u p’is k’iinil Semana de la Moda, jump’éel político xíimbal beeta’ab tumen francesa Myriam Chalek, k’ajóolta’an tumen suuk u beetik pasarelas tu’ux suuk táakbesik máako’ob óol paachil p’ata’ano’ob: le ja’ab máaniko’ tu kaajil Dubái táakbesa’ab akla’ax máako’ob beyxan tu ja’abil 2016, tu lu’umil París, táakbesa’ab máako’ob ma’ sáasil u yicho’obi’. 



Ti’ jump’éel múuch’tambal ku beeta’al ja’ab man ja’ab La Gran Manzana, waxaktúul ko’olel ch’a’apachta’ano’ob wa beeta’an u yóolo’ob, tu líik’saj u t’aano’ob tu súutukil táan u yúuchul pasarela ti’al u tsikbaltiko’ob ba’ax ucha’an ti’ob, le je’elo’ jump’éel bix u chíikpajal u péeksajil #MeToo (#BeyxanTeen), tu’ux táakpaj xan belgail Diane von Furstenberg, máax jach k’ajóolta’an yo’olal ba’alo’ob ti’ moda. 

71 u ja’abil Von Furstenberg, leti’e’ tu t’anaj diseñador británicoil Nathan Jenden ti’al u jel jóok’sik u marcail. Tu tsolaj je’el bix u máan ja’abo’obe’, ko’olel máax búukintik u nook’o’obe’ “mantats’ leti’ jets’ik bix u k’áat u kuxtal, máax yéetel ku yantal wa ba’ax ku beetik”. 



Beey uchik u líik’sa’al, beey uchik xan in líik’sik in paalil yéetel beyxan in wáabil, tu ya’alaj ka’aj tu ts’áaj k’ajóoltbil u yáabil Talita, 18 u ja’abil yéetel ti’ leti’ jóok’sa’ab u tuukul le túumben coleccióna’. 



Ka’aj káaj Semana de la Moda, juevese’, yaan jaytúul diseñadoro’obe’ ts’o’ok u ch’a’achibtiko’ob u péeksajil #MeToo yéetel #Time’sUp.



Tom Ford, tu ts’áaj u chíikulal Pussy Power ti’ páawo’ob ku beetik -ti’al u chíimpoltik u mook’ ko’olel- yéetel Stella Nolasco, tu káajsaj xíimbalil yéetel t’aan beeta’ab Oprah Winfrey ka’aj úuch Globos de Oro, tu’ux k’áat óolta’ab bíin yanak túumben k’iino’ob ti’al x ch’úupalal yéetel ko’olel. 



Chalek,tu ch’a’aj u yóolil le tuukulo’ ti’al u beetik u xíimbalil. To’on ko’olelo’one’, unaj k beetik wa ba’ax ti’al k k’exik bix yanik ba’alo’ob, tu ya’alaj. “Wa ku yantal máax a’alik ‘u súutukil u k’e’exel ba’al’ wa ‘Time’s Up’, najmal u beeta’al le wa ba’axo’.



Ma’atáan in tukultik wa xíimbalila’ yaan u k’exik ba’alo’ob chéen ichil jun súutuk, ba’ale’ je’el u péeksik kex jump’íit ba’ale’, míin ts’o’ok in beetik ba’ax yaan ti’ in k’ab. Juntúul ko’olel ts’o’ok u mu’uk’ankunsikuba’e’ mixmáak je’elsik, tu ya’alaj Chalek.



Óoli’ ma’ jach k’a’ananchaj búukinajo’ob, ba’ale’ tu much’kíinsaj jayp’éel nu’ukulo’ob ts’u’uytako’ob je’el bix oot’el yéetel k’éewel, beyxan tu ts’áaj jayp’éel ts’u’uts’ukilo’ob, je’el bix seda yéetel tul, ti’al u chikbesik u yóol yéetel u muuk’ ko’olel, tu ya’alaj.



Yanal ba’ax ku kaxta’al ka’achi: ka’aj a’alak ba’ax seen ucha’an ti’ ko’olelo’ob. Ba’ax k’a’ananchaj ti’al u kaxtal modeloso’obe’ leti’ ka ts’o’ok u yáax loobilta’alo’ob sexualmente, tu ya’alaj. 



[b]U k’oojil k’éek’en[/b]



Ka’aj ts’o’ok u beeta’al xíimbalil tu táan kex 200 u túul máako’obe’, waxaktúul modelo’obe’ jujuntúulil uchik u tsikbaltiko’ob ba’ax ucha’an ti’ob, ba’ale’ tu beetajo’ob tu tséel juntúul máak boox u nook’ yéetel u ts’aamaj jump’éel u k’ojil k’éek’en. 



Jujuntúul uchik u bin u tsikbaltiko’ob ba’al, ka’aj ch’a’apachta’abo’ob tumen juntúul u éetail u láak’silo’ob, u yaakunajo’ob, juntúul k’aasil máak Internet, tu najilo’ob xook, wa je’el tu’uxak bejile’.



Alicia Kozakiewicz, 29 u ja’abil, j ma’ach tu ja’abil 2002 naats’ tu yotoch tu kaajil Pittsburgh, Pensilvania, tumen juntúul máak tu t’anaj ti’ Internet, jump’éel ba’al jach ojéelta’ab beey jump’éel yáax loobilaj beeta’ab tu k’iinilo’ob Internet. 



Ch’eench’eenkil ba’al ka’aj ts’o’ok u tsikbalta’al ba’ax ucha’an, ba’ale’ Chalek ku tukultik béeychaj ba’ax u k’áat. Suuka’anile’ ma’ uts tin wich ch’eench’enkili’, ba’ale’ walila’ uts tin wich tumen kin tukultik béeychaj u naak’ ti’ máaxo’ob u’uyej, tu ya’alaj.



Wa ka béeyak u p’áatal paachil ch’eench’enkile’ (...) kex chéen juntúul ko’olele’, noj ba’al k ti'al."
Los Correteados: Aj ts’íib péektsilo’ob áalkabnajo’ob ti’al ma’ u kíinsa’alo’ob,https://www.lajornadamaya.mx/k'iintsil/108209/los-correteados-aj-ts-iib-peektsilo-ob-aalkabnajo-ob-ti-al-ma-u-kiinsa-alo-ob,"13 de febrero, 2018","Blanche Petrich

Oochel José Carlo González

K'iintsil



U Noj Kaajil México

Martes 13 ti' febrero, 2018



Kex tumen k’as yaan u muuk’ le t’aano’, ichilo’obe’ ku t’anikuba’ob beey [i]correteados[/i]. Leti’e’ periodista’ob áalkabansa’ano’ob tumen oksa’an saajkil ti’ob yo’olal kíimil, u sa’atbesa’alo’ob wa u loobilta’alo’ob tu kaajalo’ob. Jóok’sa’ano’ob, kaja’ano’ob ti’ jump’éel lu’um ma’ u k’ajóolo’obi’ ts’o’okole’ yaane’ ma’ jach ki’ u kuxtalo’obi’, tumen chéen u k’ubentmajuba’ob te’elo’, náach ti’ u láak’tsilo’ob yéetel ti’ u meyaj yano’ob. Óoli’ tuláakal ts’o’ok u p’atik u meyajo’ob, periodismo.



Yaan 16 u túul periodista’ob ti’ le noj lu’uma’ ts’o’ok u bo’oykinskuba’ob tu yáam Mecanismo de Protección para Personas Defensoras de Derechos Humanos y Periodistas, máaxo’ob jóok’sa’an tu kaajalo’ob; maanal 10 u túulalo’obe’ ti’ yaano’ob tu Noj Kaajil México, ba’ale’, Jan-Albert Hootsen, máax jo’olbesik Comité para la Protección de Periodistas (CPJ yo’olal bix u k’aaba’ ich inglés) ku ya’alik u xookil máaxo’ob ts’o’ok u yúuchul ti’ob le je’elo’ unaj asab nojoch ti’ le ku ya’alalo’, tumen yaan uláak’ periodista’ob jok’a’ano’ob ba’ale’ ma’atáan u ya’aliko’ob ti’ u mola’ayilo’ob jala’ach yéetel mina’an kananil u ti’alo’ob. 



Kúuchil yéetel Comisión Ejecutiva de Atención a Víctimas (CEAV) jujuntúulil u bin u ts’aatáantik periodistaob, ku ts’a’abal u yo’ocho’ob (3 mil pesos ti’ vales ichil jump’éel p’is k’iinil ti’al u maniko’ob janabe’enba’alo’ob) beyxan ku ts’a’abal ti’al tu’ux u kajtalo’ob, ts’o’okole’ ku ts’a’abal ti’ob wa bajux ti’al u kis buuts’ilo’ob. Yaan xan wa jaytúulo’obe’ ku ts’a’bal uláak’ ba’al ti’al u kaláantalo’ob (máak kaláantiko’ob, cámaraob, yéetel botón ti’al u yáantalo’ob). Máaxo’ob ku yantal u péek yéetel u láak’o’obe’, u yatan yéetel u paalalo’obe’ ma’ tu ts’a’abal ti’ob taak’in ti’al u najilo’ob xook mix ti’al u nu’ukulo’ob. Mina’an taak’in ti’al ts’ak yajo’ob wa ts’aako’ob. Ts’o’okole’ le je’elo’ ku beetik u yantal xan uláak’ sajbe’entsil ti’al máaxo’ob ku yantal u jóok’ol tu kaajalo’ob. 



[b]Sajbe’entsil yaniko’ob kex tumen yaan u kúuchil kananil [/b]



Reportero bajacalifornianoil Julio Omar Gómez Sánchez, máax ku meyaj tu kweentail, Noticias 911, kuxlaj kex tumen óoxtéen loobilta’ab ichil kamp’éel winalo’ob. Óoxtéen óota’ab u tóoka’al u yotoch yaan San José del Cabo, Baja California Sur. 

Jach tu yóoxtéen ka’aj beeta’abe’ yanchaj tak j ts’oon máako’ob táankab. Tu k’iinil 29 ti’ marzoe’ kíinsa’ab Alfredo Valle, juntúul máax ts’a’aban u kaláantej, chéen jayp’éel k’iino’ob uchik u kíinsa’al Miroslava Breach, u corresponsalil La Jornada tu lu’umil Chihuahua. Tu k’iinil 14 ti’ abrile’ kíinsa’ab La Paz uláak’ juntúul periodista ti’ le peteno’, Maximino Rodríguez, ti’ u kúuchil Colectivo Pericú, máax yaabilta’an yéetel chíimpolta’an tumen Julio. 



Ma’ jela’an wa walkila’ Julio Omar táan u naak’ ti’ estrés postraumático yéetel táan u yáanta’al yéetel tratamiento siquiátrico. X ma’ bo’olil u ts’a’abal terapia ti’, ba’ale’ ts’aako’obe’ jach ko’ojtak. Mina’an áantaj u ti’al le je’elo’. Sajak p’áatal x ma’ ts’aakil tumen leti’ ch’éensik chi’ichnakil, saajkil, x p’il ichil yéetel lub óol.  



Ti’al u yáantaj nu’ukbesaje’ k’uba’an 16 millonesil pesos ichil jump’éel winal ts’o’okole’ ku k’a’abéetkunsik 37 u túul aj meyajil máako’ob ti’ le mola’ayo’. 



Patricia Mayorga, u corresponsalil Proceso tu lu’umil Chihuahua, u x éetail Miroslava Breach, yanchaj xan u jóok’ol tu kaajal tumen ma’ patal beeta’abik xaak’alilo’ob yo’olal u x periodistail La Jornada.





Mayorga ku tsolik le ken yanchajak u jóok’ol máake’ ku yúuchul jejeláas ba’alo’ob: ku p’áatal x ma’ taak’inil máak tumen ku ch’éenel u náajal máak; láak’tsilo’obe’ ku loobilta’alo’ob xan tu yo’olal. K’a’anan u na’atik teech le ku loobilta’alo’, tumen beey u yúuchulo’. Kéen kojoch máak tu’ux ku bine’ óoli’ mixmáak u k’ajóol, jach luba’an a wóol tumen je’el bix ti’ chan kaaj a taale’ ma’ jach chíimpolta’anechi’. Ts’o’okole’ CEAV ku chikbesik máak je’el bix u beetik u nu’ukbesajil Sedesol. Ma’alo’ob ka u ts’áa’ob tu’ux u kajtal máak yéetel u yo’och, ba’ale’, kux túun u noj ba’alil to’ob beey wíiniko’on, beey periodistaon. 



Gildo Garza, u periodistail Ciudad Victoria, Tamaulipas, ku na’atik u yantal u jóok’ol tu kaajalo’ob ti’al ma’ u kíinsa’alo’obe’ beey jump’éel ba’al jujump’íitil u bin u tu’upul. Jump’éel k’iine’ ku sáastal tech ti’ jump’éel hotel náach p’aatal ti’ a kaajal, a paalale’ jak’a’an u yóolo’ob, ts’o’okole’ jach ka páa’tik áantaj ku ts’a’abal tech ti’al u béeytal a janal, yéetel beey julbil beeta’an máake’, tumen a wojel mix jump’éel kúuchil k’a’aytajil péektsil yaan u ts’áaktech meyaj. 



Gildoe’ u yuumil jump’éel pik’il ju’unil yaan Tamaulipas, jump’éel ti’ le jach p’íit ts’áako’ob k’ajóoltbil ka’ach ba’alo’ob yo’olal loobilaj ku beeta’al te’e lu’umo’. Ka’atéen, tu ja’abil 2012 yéetel 2013,  secuestrarta’ab ti’al u sajakkúunsa’al. U ka’atéenil ka’aj beeta’abe’ loobilta’ab yéetel ma’ cha’ab u jóok’ol jo’op’éel k’iino’ob. Tu ja’abil 2014e’ kíinsa’ab Mario Ricardo Chávez, máax yéetel ku múul meyaj ka’ach tu pik’il ju’unil Ciudadano. U xéex’etal k’u’ub to’on. Ts’o’okole’ ya’ab k’as tsikbal jóok’sa’ab tin wo’olal, ts’a’ab in kuuch beey teen máax kíins in wéet meyaj. 



Kex beyo’ ma’ tu p’ataj u meyaji’. Tu jel tukultaj u digital pik’il ju’unil yéetel tu jeel k’aaba’taj beey Cambio. Tu winalil julio ti’ u ja’abil 2017 ka’a káaj u beeta’al k’aas ti’ redes sociales yéetel u yoksa’al sajkil ti’. Le beetik táakbesa’ab u k’aaba’ ichil aj k’a’aytajil péektsilo’ob áalkabaansa’ano’ob tu lu’umil México; waktúul Tamaulipas ka’alikil táan u beetik u jala’achil Francisco García Cabeza de Vaca.



[b]Ma’ chuka’an bix jets’a’an u kaláantalo’obi’ [/b]



Yo’olal bix u kaláanta’alo’ob te’e mola’ayilo’ yéetel ti’ CEAV, Garza ku ya’alik ba’ax ma’ tu k’a’am a’alal tumen u yéet meyajo’ob. Jach kisin k to’otopa’al. Beey uchik u yu’ubiko’ob ka’aj k’ucho’ob tu Noj Kaajil México ti’al u k’ubentikuba’ob, kaja’an ti’ jump’éel hotel, ba’ale’ yanchaj u jóok’sa’al leti’ yéetel u paalal timen CEAV ma’ tu bo’otaj u p’áatalo’ob te’elo’. Beyxan uláak’ juntéenake’ máan óoxp’éel k’iino’ob ma’ ts’a’ab ti’ob u taak’inil ti’al u yo’ocho’ob. 



Uchik u beeta’al t’aano’ob yéetel k’áatanilo’ob, jel kaxta’ab tu’ux u yantal u baatsil Garza, ti’ jump’éel departamento p’aatal tu ukp’éel t’o’olil. Te’elo’ tu yilaj láayli’ ma’ chuka’an áantaji’ tumen ma’ tu beel u kaláanta’ali’. K’iin uchik u tíita’al lu’ume’, 19 ti’ septiembre, jak’a’an k óol uchik k éemel. Te’elo’, táankabe’, ichil máaxo’ob naats’ kaja’anon, kex yaan jaytúul ma’ in k’ajóolo’obi’, tin wilaj kex lajunp’éel baatsilo’ob áalkabaansa’ano’ob yéetel kaláanta’ano’ob tumen mola’ay, ichil periodistas yéetel defensores. U laj much’majo’on, tumen wa yaan máax u k’áat u kaxto’one’, ma’ tu bin ka’anal. 



[b]Ku ya’abta’al u yoksa’al saajkil: ku ka’ap’éelchajal [/b]



Chéen ti’ u ja’abil 2017, ichil ba’ax ts’a’ab k’ajóoltbil ti’ péektsilo’obe’, j k’a’am 92 u p’éel k’áatanilo’ob unaj u séeb beeta’al ti’al u kakláanta’al aj ts’íib péektsilo’ob tu noj lu’umil México, ku ka’atéenchajal le jayp’éel k’a’am le ja’ab máaniko’ (46). Ti’ le je’elo’obo’, u ya’abil loobilaj ku beeta’ale’ ti’ servidores públicos ku jóok’ol, 31 ti’ uláak’ máako’ob yéetel 29 ti’ máaxo’ob ma’ k’ajóolta’ano’obi’. Ichil 81 u p’éel loobilaj úuche’, ch’a’ab 64 tumen mola’ayil, ku meyaj yéetel u yáantajil Secretaría de Gobernación, beey jaajtako’ob. 



Junmúuch’ relatores jach kaambanaja’ano’ob ti’al ka yanak libertad de expresión tu kúuchil Organización de Naciones Unidas yéetel Comisión Interamericana de Derechos Humanos tu ts’íibtaj ba’ax ma’ patal jóok’ik yéetel ba’ax ma’ nu’uk yanik yéetel mola’ayo’ob beeta’an ti’al u kaláanta’al periodistas sajbe’entsil yanik u kuxtalo’ob. “Periodistaob áalkabansano’obe’ mantats’ ma’ tu kaxtikuba’ob -ku ya’alik jump’éel xaak’al beeta’ab uchik u xíimbalta’al México ichil 27 ti’ noviembre tak 4 ti’ diciembre ti’ le ja’ab máaniko’- tumen beey ma’ tu múul meyajo’ob ichil mola’ayo’ob beeta’an ti’al u kaláanta’al yéetel u yáanta’al máax ku yoksa’al saajkil ti’ob”."
Boox wíinik ch’ooj ichil,https://www.lajornadamaya.mx/k'iintsil/108444/boox-wiinik-ch-ooj-ichil,"09 de febrero, 2018","Ap yéetel Afp

Oochel Ap

K'iintsil 



Viernes 9 ti' febrero, 2018 



Yáax wíinik británico k’ajóolta’abe’, kuxlaj 10 mil ja’abo’ob paachil, boox u yoot’el yéetel ch’oj u yich, uchak u jel beeta’al u táan u yiche’ tumen junmúuch’ aj xak’al xooko’ob. 



Pa’at u k’aaba’ beey u máakil Cheddar, uchik u kaxta’al u baakel tu nojol lak’inil Inglaterra, u táan u yich le máaka’ angulado yanik, boox u mulix pool, ch’ooj u yicho’ob yéetel u yoot’ele’ boox xan. 



“Ku ja’ak’al u yóol máak le ken tukulta’ak juntúul britanico te’e k’iinako’obe’ boox u yoot’el yéetel ch’ooj u yicho’ob, tu tsolaj Chris Stringer, máax jo’olbesik xaak’al ku beeta’al tumen Museo de Historia Natural tu lu’umil Londres yéetel Colegio Universitario láayli’ te’e kaajo’, tu’ux xak’alta’ab u genomail u máakil Cheddar, kaxta’ab tu ja’abil 1903. Leti’e’ chuka’an baakel asab úuchben kaxta’ak ti’ británico petenil. 



Múuch’meyaj jo’olbesa’an tumen Ian Barnes, máax jach kaambanaja’an yo’olal ADN tu jolaj u tseek’il ti’al u jóok’sik genético chíikulal ti’ u lu’umil baakel. 



U jel beeta’ale’ béeychaj yo’olal ka’ap’éel ba’al: u ma’alo’obil ADN jóok’sa’ab, tumen jach ma’alo’ob ts’aka’an kex beyka’aj úuchbenile’, yéetel tumen túumben bix meyajta’abik ti’al u ch’a’abal genoma -tumen beyo’ ku páajtal u jóok’sa’al chuka’an genética. 



Ma’alo’ob yanik ADN tumen chuka’an baakele’ kaxta’ab ichil jump’éel áaktúun. Suuka’anile’ síis óol yéetel tikin yanik ba’al ichil, le beetik ma’ k’aschaji’i, beey tu ya’alaj x xak’al xook Selina Brace.



U máakil Cheddar kajlaj ichil jts’oon máako’ob yanchaj u bino’ob Medio Oriente, tu xamanil Europa ti’al u ts’o’okbal u ts’ookol glacial ja’abilo’ob. Walkila’, kex u 10 por cientoil británico kaajile’ sak wíiniko’obe’ síijo’ob ti’ le úuchben ch’i’ibalo’.



U bin u k’éexel u boonil tak sak oot’el suuk u yila’al ichil británico máako’obe’ yanchaj uchik u káajsa’al u pa’ak’al janabe’enba’alo’ob yéetel tumen yanchaj u k’exik ba’axo’ob ku seen jaanta’al te’e k’iino’obe’, ma’ ya’ab vitamina D yani’i, beey tu tsolaj Stringer.



Ma’ táan k a’alik wa u máakil Cheddar k’éex tak ka’aj p’áat sat u yoot’el, to’one’ k a’alike’ yanchaj jaytúul kajnáalo’ob máaxo’ob meyajtik kool yéetel tu chukbesajo’ob u genil ti’al ka’aj úuchuk, tu ya’alaj. 



U máakil Cheddar ku k’exik ba’ax tukulta’an yo’olal genético chíikulal ku múul yantalo’ob, beey tu ya’alaj j xak’al xook Tom Booth, máax meyajnaj xan te’e xaak’alo’. 



Ku tukulta’ale’ sáasil icho’obe’ yáax k’ucho’ob Europa táanil ti’ sak oot’el wa ch’eel tso’otsel pool, tumen le je’elo’obo’ yanchaj ka’aj kaaj u beeta’al kool. 



Ku tukulta’ale’ wíinik asab úuchbentako’ob ti’ u xamanil le lu’umo’ yanchaj u sat oot’elo’ob tumen asab ya’ab u ju’ululo’ob tumen k’iin, leti’e’ ku k’a’abéetchajal ti’al u yantal vitamina D.



U máakil Cheddar ku náats’al ti’ u genéticail uláak’ u máakilo’ob Mesolítico kaxta’ab España, Hungría yéetel Luxemburgo tumen u ADNe’ ts’o’ok u xak’alta’al. Múuch’il máako’ob k’ajóolta’ab beey u chik’inil j ts’oono’ob-moljanalo’obe’ yanchaj u bino’ob Europa kex 12 mil ja’abo’ob paachil."
Péeksa’ab“Ts’u’uts’” u betmaj Klimt,https://www.lajornadamaya.mx/k'iintsil/108526/peeksa-ab-ts-u-uts-u-betmaj-klimt,"08 de febrero, 2018","Dpa

Oochel @belvederemuseum

K'iintsil



Viena

Jueves 8 ti' febrero, 2018



J boon austriacoil Gustav Klimt ka’ach kuxa’ane’ chíimpolta’ab ba'ale' j wo’okin máak xan. Uchik u kíimile’, ka’awjeak máan 100 ja’abo’obe’, máan ya’abach ja’abo’ob tuba’an. Ba’ale’ walkila’ jach séeba’an u kóolik máak. Jump’éel ti’ u noj boonil k’ajóolta’ane’, [i]El beso[/i], táan u k’éexel u kúuchil, ka’ache’ ti’ yaan chik’ine’ ba’ale’ táan u máansa’al tu lak’inil u kúuchil Galería Belvedere ti’ u lu’umil Viena.



Ku beetik u yantal ki’imak óolal, beey uchik u ya’alik juntúul ti’ máaxo’ob jo’olbesik e’esajilo’ob ti’ le kúuchilo’. Boone’, tu’ux ku chikpajal Klimt yéetel u yaakunaj Emilie Flöge ka’alikil u méek’ikuba’ob, yaan u ts’a’abal ti’ jump’éel vitrina beeta’an yéetel acero yéetel u yáal jump’éel cristal ma’ tu téejel wa ku ts’o’onol, asab noja’an kúuchil ti’al u xíimbalta’al. U k’e’exele’ ku méek’a’al tumen u ye’esajil u meyaj Belvedere, tu’ux táakbesa’an 24 u p’éel u boonil Klimt, mina’an uláak’ jump’éel kúuchil yaan le beyka’aj boonilo’ob je’el bix le je’elo’. 



Kex ma’ ya’ab u che’eji’ yéetel ma’ ya’ab u t’aani’, Klimte’ káaj u chikpajal tu k’ajla’ayil its’at ichil Secesión tu lu’umil Viena, le estiloa’ suuk u táakbesa’al ich modernismo. Mantats’ yanchaj x wo’okinil yo’olal u meyajil ts’o’okole’ u kuxtale’ u chíikulal u ts’áak u yóol máak ti’ its’at. Yaan xaak’al beeta’an ma’ sen úuche’ tu’ux chikpaj uláak’ u yich j boon. Bix u biinsikubáaj yéetel ko’olelo’ob chika’an ti’ bix u paklan chíimpoltikuba’ob, beey u ya’alik x k’ajla’ayil its’at Mona Horncastle, máax tu ts’áaj k’ajóoltbil u túumben ts’íibil yo’olal u kuxtal Klimt, u múul meyajtmaj yéetel Alfred Weidinge.



Ka’ach kuxa’ane’ Klimte’ u jach yaabilmaj ko’olel yéetel ku jach na’atiko’ob, ba’ale’ ma’atech u máan báaxal yéetelo’obi’, ku tsolik. Mix juntúul ti’ u x k’eecho’ob wa ko’olel ku boniko’obe’ -yanchaj u paalal yéetel jaytúul ti’ le je’elo’obo’- tu ts’iibtajo’ob wa ba’ax k’aasil tu yo’olal, ku ya’alik. Ku tukulta’al le je’elo’ tumen tu bonaj ko’olelo’ob ka’alikil táan u jets’ik u yóolo’ob tu juunalo’ob. Tu k’iinilo’ob kóol aach k’aas u yila’ale’, ts’o’okole’ ku yantal tak u operarta’al máak tu yo’olal, Klimte’ tu beetaj jump’éel u noj chíikulal ti’al u ts’íibolal ko’olel, beey u tukultik Horncastle. Kex tumen j boone’ mix juntéen tu ts’áaj k’ajóoltbil le boonilo’ob je’elo’.



[b]U jáak’abta’al óol [/b]



Gustav Klimt síij tu lu’umil Viena, tu ja’abil 1862,  ichil jump’éel óotsil baatsil, kex beyo’ tu kanaj u jáak’abt u yóol. Ka’alikil 21 u ja’abile’ yéetel ba’ax u kanmaje’, tu káajsaj jump’éel its’at múuch’il -yéetel u suku’un Ernst– yéetel Franz Matsch. Ma’alo’ob u bin ka’ch ti’ob austrohúngaro lu’umil tumen ku yantal ba’al k’ubentbil ti’ob. Tu yóoxtúulalo’obe’ tu kanaj u beeto’ob meyaj ti’al u jats’utstal u yila’al tumen u wíinikilo’ob le ja’abo’obe’, Klimt tu káajs u bonik táan icho’ob yéetel tu jach e’esa’aj u ki’ichkelem u meyajil ti’ [i]Sitzendes junges Mädchen[/i] (X lo’obayan kulukbal), tu ja’abil 1894. 



Te’e ja’abo’ k’ube’enta’ab ti’ óoxp’éel cuadro tumen Universidad de Viena. U boonilo’ob Filosofía, la Medicina yéetel ”Jurisprudencia” jach noj ba’alchaj ti’ máaxo’ob k’ubentej. Klimt tu p’ataj ba’ax suuk u beetik ka’aj tu k’ajóoltaj simbolismo ku jach náats’al ti’ jaajil ba’al. 



Klimt kíim tu k’iinil 6 ti’ febrero ti’ u ja’abil 1918. Séeba’an uchik u tu’ubsa’al, ba’ale’ ti’al u ja’abilo’ob 80 ka’a k’a’ajsa’ab tumen yanchaj u tsikbalil yo’olal its’at tsela’ab u yuumil tumen nazis,  je’el bix uchik yéetel u boonil [i]Goldene Adele[/i], okolta’an ti’ u baatsil Blocher. 



Máan jayp’éel ja’abo’ob ka’alikil táan u ba’ateta’al tumen Estado yéetel x k’am balba’al, tu lu’umil Estados Unidos, ts’o’okole’ ts’a’ab k’ajóoltbil ti’ jejeláas pik’il ju’uno’ob. Tu ja’abil 2006, boone’ j k’u’ub ti’ u x k’am balba’alil, ts’o’okole’ j ko’onij. Yanchaj u bo’ota’al 135 millonesil dólares tu yo’olal. P’áate’ jach ko’oj u ko’onol meyaj beeta’an tumen Klimt yéetel walkila’ jach ya’ab máak ku kóolik tumen uts u cha’anta’al."
"Periodismoe’ unaj u meyaj tu yo’olal kaaj, u yóol The Post",https://www.lajornadamaya.mx/k'iintsil/108603/periodismoe-unaj-u-meyaj-tu-yo-olal-kaaj-u-yool-the-post,"07 de febrero, 2018","Mónica Mateos-Vega yéetel Juan José Olivares

Oochel 20th Century Fox

K'iintsil



U noj lu'umil México

Miércoles 7 ti' febrero, 2018



Kex tumen k’as talam yanik ba’al ichil u prensail Estados Unidos yéetel Casa Blanca, j ts’a’ab k’ajóoltbil fin de semana máaniko’ [i]The Post[/i], u ts’ook cha’anil beeta’an tumen Steven Spielberg, tu’ux ku chikpajal bix u yúuchul ba’al ichil kúuchilo’ob k’a’aytajil péektsilo’ob yéetel jala’achil. 



Le cha’ana’ jump’éel ti’ le asab k’a’anan yaan u jóok’sa’al te’e k’iino’oba’, j ts’a’ab k’ajóoltbil México tu k’iinil 2 ti’ febrero, ba’ale’ aj cha’an máako’obe’ tu yaj óoltajo’ob chéen Cinemex táan u ye’esa’al. 



Ich káastelan t’aane’ cha’ane’ ku k’aaba’tik The Post: los oscuros secretos del Pentágono, ku chikpajal Tom Hanks yéetel Meryl Streep, ku ch’a’ajoltik ba’ax úuch tu winalil junio ti’ u ja’abil 1971, uchak u péektsilta’al tumen The Washington Post ka béeyak u yantal jáalk’abil tu súutukil u ya’alal wa ba’ax wa le ku k’aaba’tik libertad de expresión, le beetik j ts’a’ab k’ajóoltbil u ju’unilo’ob Pentágono tu’ux ku ye’esa’al bix u tuus u jala’achil Estados Unidos yo’olal ba’ateltáambal yanchaj Vietnam. 



Beey úuchik u líik’sa’al u pik’il ju’unil táan ka’ach u júubul, uchak u ts’a’bal k’ajóoltbil tumen Katherine Graham (Streep) yáax ko’olel máax yanchaj u kúuchil péektsilo’ob, Post, yéetel máax jo’olbesik Ben Bradlee (Hanks), tumen tu nup’ajuba’ob yéetel [i]The New York Times[/i] ti’al u jóok’siko’ob u jaajil yo’olal bix máanik u k’iinilo’ob jala’ach Richard Nixon, ma’ili’ úuchuk caso Watergate. 



Chowak cha’ane’ yáax t’ana’an ti’al u k’amik Óscar tu jaatsil jach ma’alo’ob cha’an yéetel jach ma’alo’ob x beet balts’am yo’olal Meryl Streep, máax ts’o’ok 21 u téenal u yáax t’a’anal u ti’al. 



Talam yanik ba’al ti’al kúuchilo’ob k’a’aytajil péektsilo’ob Estados Unidos yo’olal bix yanik ba’al yéetel Casa Blanca, cha’ane’ ts’o’ok u páanik jach taam ichil u kaajil le noj lu’umo’ yo’olal bix uchik u ts’a’abal k’ajóoltbil ba’atel yanchaj ichil Bradlee yéetel Graham.



[b]Séeba’an Thriller [/b]



X mukul xaak’alile’, k’ube’enta’ab tu ja’abil 1967 tumen máax táan u beetik u secretarioil Defensa te’e k’inako’obe’, Robert McNamara, tu’ux ku ye’esa’al u jala’achil Estados Unidose’ tuusnaj yo’olal bix uchik u ch’a’anuktik ba’ateltáambal Vietnam cihil u ja’abil 1945 tak 1967.



U jach óotsil k’a’aytajil beeta’ab México, wa ku ke’etel yéetel uláak’ cha’ano’obe’, chéen tu much’aj te’e fin de semanaa’ 8.9 millones de dólares, kex tumen Estados Unidose’ tu much’aj maanal 60 millones. Ti’ redes socialese’, yanchaj ya’ab aj cha’an máako’ob tu ya’alajo’ob súutpaach ku yantal tumen cine’ob ma’ tu yóotaj u ye’esiko’ob The Post.



Te’e cha’ano’ ku chikpajal británico kúuchil [i]The Independent[/i], tu’ux ku bo’onol ba’al yéetel tu’ux ku yúuchul janal, “mina’an ch’a’apachtajil, mix ba’atelil mix uláak’ tsikbal yaabilaj. Beyxan ku yila’al jump’íit yo’olal Vietnam, tu’ux ku chikpajal j xaak’al ti’ u Departamentoil Estado de Estados Unidos, Daniel Ellsberg (máax k’i’itbes ju’uno’ob), ka’alikil táan u meyaj ka’ach yéetel u aj k’atunilo’ob Estados Unidos, yéetel ma’ tu chikpajal mix ba’al yo’olal ts’oon wa ba’alo’ob beyo’. Ba’ale’, séeba’an u cha’anta’al.



“Hanks ku beetik u k’a’ajsa’al Walter Matthau yéetel Jason Robards ka’acj táan u beetik u editoril Post, wa Ben Bradlee, juntúul ts’íik máak, jach u yojel u beet u yóol máak yéetel ku jach tukultik ba’al, máax xan u jach u yaabilmaj u meyajil periodismo”. 

Ku ya’alale’ te’e cha’ano’ meyajta’al ba’al tumen Steven Spielberg yéetel u cinefotógrafoil,  Janusz Kamiski, ti’al u ye’esa’al u meyajil periodístico no’oja’an ti’al u chikpajal cine.



Ti’ redes sociales, uláak’ juntúul j cha’anil máake’ (@Tonsanjr), ku ya’alik: “Ka’aj ts’o’ok in cha’anti The Post: los oscuros secretos del Pentágono ku na’atik máak ba’axten ki’ichkelem periodismo. Jump’éel kóom t’aan beeta’ab tumen juntúul u juezil Corte Suprema de Justicia de Estados Unidos: ‘Prensae’ najmal u meyaj tu yo’olal u kaajil ¡ma’ tu yo’olal máaxo’ob beetik u jala’achilo’obi’!’”"
U yáalal suukanilo’ob yéetel koonol,https://www.lajornadamaya.mx/k'iintsil/108683/u-yaalal-suukanilo-ob-yeetel-koonol,"06 de febrero, 2018","Mónica Mateos-Vega

Oochel Rodrigo Díaz Guzmán

K'iintsil



U noj lu'umil México

Martes 6 ti' enero, 2018



U lu’umil México, je’el bix noj lu’um yaniko’, ku péech’ óolal, ts’o’okole’ je’el bix u jets’ik máax mestizoe’, ku sutik jach mixba’ali’, tumen máasewalo’obe’ yaan u yóolo’ob, le uláak’o’obo’ mina’an. Estadoe’ ku luk’sik ti’ob, ku ta’akik, tumen je’el bix mina’an mix jump’éel a’almaj t’aan jets’ik ka jóok’sa’ak táanil máasewal t’aano’obe’, tumen u k’a’ananile’ ma’ leti’ ka jel kuxkinsa’ak, najmal u k’a’abéetkunsa’alo’ob, ma’ chéen ka líik’sa’ak tumen táan u yila’al tu bin u ch’éejel. 



Leti’e’ tsikbalil ku jóok’sa’al tumen etnólogo José del Val, máax jo’olbesik Programa Universitario de Estudios de la Diversidad Cultural y la Interculturalidad (PUIC) ti’ u noj najil xook Universidad Nacional Autónoma de México (UNAM), ikil táan u náats’al 21 ti’ febrero, u Máank’inal Máasewal T’aano’ob. 



Ts’o’ok u máan kamp’éel ja’abo’ob uchik u beeta’al PUIC-UNAM ti’al u meyajta’al, u péektsilta’al yéetel y múul beeta’al xaak’alilo’ob yo’olal talamilo’ob táan u yantal México yéetel uláak’ lu’umo’ob, yo’olal u jejeláas miatsilo’ob yéetel bix u múul yantalo’ob ti’ jump’éel lu’umil, beyxan ti’al u ts’a’abal k’ajóoltbil túumben k’ajóolalo’ob. 



Ichil uláak’ meyajo’obe’, ku kaxta’al u táakmuk’ta’al u cha’anilo’ob Poesía las Lenguas de América Carlos Montemayor yéetel Oaxaca Negra, le u ts’ooka’ ku beeta’al ti’al u ye’esa’al bix u jejeláasil u lu’umil Costa Chica, yo’olal ba’ax much’ik: u kaajil boox oot’el.  



Yo’olal káan iik’ ti’ilile’, etnólogo Del Val ku tsolik ti’ k’áat chi’ tsikbal tu beetaj yéetel La Jornada, ts’o’ok u xu’ulsa’al u yúuchul t’aan yo’olal máasewal k’aay tuukul, najmal u k’aaba’inta’al chéen k’aay tuukul, ma’ tsaj u ts’a’abal uláak’ u k’aabai’, “tumen jach ma’alo’ob ts’o’ok u líik’il; ba’ale’, kaambal wey noj lu’ume’ ma’atech u táakbesik máasewal t’aano’ob, ma’ táan u tukulta’al u líik’sa’al u lu’umil México tu’ux ka múul yanak u jejeláasil t’aano’ob yéetel miatsilo’ob, je’el bix u ya’alik U almejen noj a’almajt’aanil u múuch’ péetlu’umilo’ob México.



“Ti’ mix jump’éel u péetlu’umil Méxicoe’ ku k’a’abéetkunsa’al máasewal t’aano’ob je’el bix k’a’anane’. Bix yanik tu péetlu’umil Yucatáne’ maanal ti’ u 50 por ciento ti’ u kajnáalo’boe’ ku t’aaniko’ob maaya ba’ale’ mina’an mix jump’éel primaria, secundaria, preparatoria wa universidad ich maayai’. 



“U tuukulil u yantal Noj Lu’um laj much’ik ba’al, wa u yantal ba’ax kin k’aaba’tik ‘aztequismo priísta’, ku kaxtik u beetik jump’éel kaaj tu’ux ma’atáan u k’ajóolta’al jela’an ba’al, ba’ale’ le je’elo’ ma’ tu cha’ik u k’i’itpajal mix u jóok’ol táanil t’aano’ob ti’al u k’aabéetkunsa’alo’ob ichil sáansamalil kuxtal.



Péech’óolal wa discriminación racistae’ ku jets’ik bix kéen yanak miatsil tu lu’umil México, ma’ k’a’abéet u náachtal máak ti’al u yila’ali’, tumen ti’al kaambal ku yantal noj lu’ume’, táanilkunsa’ab u ka’ansa’al inglés, ti’al ka laj súutko’on gringos. Jump’éel estadunidense nu’ukbesaj: ku biinsa’al táankelem mexika’abo’ob, ku yoksa’al neoliberal xoknáalo’ob tu najilo’ob xook, yéetel u nu’ukbesaj ti’ bix unaj kaaj. Ts’o’okole’, le ken suunako’ob yéetel ka’anchajako’obe’, ku ts’áakuba’ob u beeto’ob gringo nu’ukbesaj kex mix ba’al u yojelo’obi’”.



Máax ti’al k’ext’aan ku beeta’al 



Je’el bix le kéen k’axt’anta’ak k’aay tuukulo’ob yéetel áanalte’ob kex tumen máako’obe’ ma’ táan u t’aniko’ob mix u ts’íibtik u t’aanilo’obi’. Ba’axten ku k’ext’anta’al noj molts’íibo’ob ich máasewal t’aano’ob wa máaxo’ob beetike’ ma’ u yojel ba’axten ku beetiko’obi’, ts’o’okole’ ti’ máaxo’ob ku k’u’ubule’ ma’atech u na’atiko’ob ba’axten ku beeta’al. Yaan u jejeláasil tuukulo’ob yo’olal koonol yéetel folclor, ba’ale’ ma’ sáasil yanik bix je’el u beeta’al jump’éel lu’um tu’ux ka múul yanak t’aano’ob. K’a’abéet noj meyaj. 



Beey túuno’ uláak’ jump’éel noj meyaj ku táakmuk’ta’al tumen noj najil xooke’, ku ya’alik,  leti’e’ Festival de Poesía las Lenguas de América, yéetel u beeta’al jayp’éel chimpolalo’ob ichil uláak’ ba’alo’ob. 



Etnólogoe’ tu k’a’ajsaj j ts’íib Carlos Montemayor juntúul láak’inaj ti’ le bejo’ jach k’a’anan ti’al u jóok’sa’al táanil máasewal t’aano’ob. “Leti’e’ káaj u much’ik aj ts’íibo’ob, máaxo’ob beetik k’aay tuukul, ti’al u beeta’al kóom kaambalo’ob ichil ka’ap’éel wa óoxp’éel ja’abo’ob ti’ tuláakal u Noj Lu’umil México. Béeychaj u beetik tumen juntúul máak jach ma’alo’ob uchik u kanik t’aano’ob."
Kíim María Alicia Martínez Medrano,https://www.lajornadamaya.mx/k'iintsil/108757/kiim-maria-alicia-martinez-medrano,"05 de febrero, 2018","Fernando de Ita

Oochel Rodrigo Díaz Guzmán

K'iintsil



Jo', Yucatán

Lunes 5 ti' febrero, 2018



Kex tumen síij tu Nok Kaajil México tu jaa’bil 1937,  María Alicia Martínez Medrano tu p’ataj u yóol ti’ balts’am ku beeta’al te’e péetlu’uma’, je’el bix xan tu kaajil Uaymitún yéetel Jo’, tu’ux tu patjo’oltaj jejeláas kaambal balts’am xookil. Walkil ts’o’ok u kíimila’ k’a’anan k k’a’ajsik kaambanaj yéetel Virgilio Mariel, uláak’ juntúul chilango kuxlaj Yucatán, tu’ux tu káajsaj Grupo Teatral La Casona, múuch’il tu jach péektsiltaj balts’am ku beeta’al Mayab  te’e k’iino’oba’. Beyxan leti’e’ yáax ko’olel jo’olbes u beeta’al balts’am ich máasewal t’aan ti’ kúuchilo’ob yaan ich k’áax yéetel tu’ux ku táakpajal jejeláas máak (ichil 100 yéetel 500 u túul máak), tu ch’a’aj u yóol ti’ balts’am ku beeta’al Alemania tu ja’abilo’ob 20 uchik u k’ajóoltik yo’olal u j ka’ansaj Seki Sano.  



Martínez Medrano x ba’atel ko’olel tu kaxtaj ti’ balts’am bix je’el u páajtal u k’exik u tuukul kaaj k’iin je’el ba’axak jela’an ka tukulta’ake’ ku na’ata’al beey jump’éel comunista ba’al. Kex tumen tu jala’achil Lázaro Cárdenas k’as tíip’ tu noj lu’umil México máasewal kaajo’obe’, tu k’iinilo’ob Díaz Ordaz p’áato’ob yáanal tuka’atéen, kex tumen tu táan u yiche’ ku chikpajal u máasewal ch’i’ibal. Tu ja’abil 68, María Alicia múul ba’atenaj tu bejilo’ob U Noj Kaajil México yéetel happenings, yaan máax a’alike’ tu ch’a’ajo’ob u yóol ti’ Jodorowsky, kex tumen teene’ kin wilik yaan ba’al u yil Living Theater tumen te’e k’iinako’obe’ leti’ob ts’áak u muuk’ u bejilo’ob Nueva York yo’olal ba’ax ku beetiko’ob.  



Ba’ale’, u meyajil Laboratorio de Teatro Campesino tu patjo’oltaj Tabasco beet u jach chikpajal tu noj lu’umil México yéetel beey uchik u yila’al tumen aj its’ato’ob ti’ u ja’abilo’ob 80, ka’alikil táan u beetik u jala’achil Enrique González Pedrero, yéetel u yatan, x ts’íib Julieta Campos, u máadrinail miatsil. Beey túuno’, u kaláanta’al tumen mola’ayo’obe’ tu ts’áaj u páajtalil ti’ María Alicia ti’al u ts’o’oksik u x mukul meyajil. x mukul meyaj tumen mina’an áantaj, mina’an kúuchilo’ob, ma’atáan u k’a’ayta’al, ku ch’a’apachta’al máak yéetel kaaje’ ma’atech u beetik u kuentail. 



Ku jach ki’imaktal u yóol u k’uchil máak Villahermosa ti’ péepen k’áak’ ti’al u xíimbalta’al Usumacinta ka’alikil u jaanta’al acamayas jóok’sa’an ich ja’, ts’o’okole’ ku ja’ak’al tak u yóol máak le ken yanak tak u na’akal helicóptero ti’al ka béeyak u cha’anta’al, tu ts’u’ áak’ab, jump’éel balts’am beeta’an tumen máasewalo’ob Chontalpa táan u kaambalo’ob ti’ María Alicia ¡yéetel u nu’ukbesaj Stanislavski! Beyo’, te’e k’áaxo’ yaan jump’éel áaltar ti’al u yuumtsilo’ob Medrano. Ts’o’ok in ch’a’achi’tik u Yuumtsil; u Paalile’ Seki yéetel Espíritu Santo, Mariel. Ichil querubino’obe’ ti’ yaan Claudio Obregón yéetel Beatriz Sheridan, ts’o’okole’ jach ya’abo’ob le beetik ma’ xan k’aja’anten u k’aaba’obi’. 



Jaaj yanchaj junmúuch’ chontal táankelem paalal ku janalo’ob yéetel ku búukintik u yutsil nook’o’ob kex tumen ich óotsilil kaja’ano’ob. Jaaj u kuxtal junmúuch’ máako’obe’ k’éexij tumen ku xokiko’bo u k’aay tuukulil García Lorca yéetel ku t’aano’ob je’el bix u máakilo’ob ku ts’íibta’al tumen Elena Garro. Ba’ale’ tin tuukule’ ti’ yaan u ka’ambesajil j ka’ansaj Rodolfo Valencia, balts’am ku beetike’ ku k’áatik ka chíimpolta’ak, yo’olal ba’ax ku ts’áak tukultbil yéetel ba’ax suuk u beeta’al kex tumen láayli’ jach chika’an u je’ets’el u muuk’ xiib tu yóok’ol ko’olel. Ba’ale’ leti’ yéetel Soledad Ruíz ku beetiko’ob balts’am uti’al u na’atiko’ob bix u pe’ech’elo’ob, bix yanik kala’anil, yéetel bix yanik ba’atel beetik u jatsikuba’ob. Je’el bixake’, je’el bix juntúul reporteroen yéetel j ts’íibene’, yanchaj xan u chan keetil yéetel Maria Alicia tumen kex tumen jaaj u biinsik máak cha’an tu ts’u’ k’áax le je’elo’ tu beetaj u je’ets’el u ts’a’abal áantaj estatal yéetel federal, ts’o’okole’ chíimpolta’ab je’el bix unaje’, tumen yanchaj ayik’al máako’ob tu cha’anto’ob bix uchik u cha’ak’atkubáaj máak yéetel u yáantajil its’at. 



Ba’ale’ beey kíimile’ ku xu’ulsik ki’ óolal yéetel p’eekile’, kin p’áatal yéetel u k’a’ajesajil uchik u beetik u balts’amil Bodas de Sangre, beeta’an tumen granadinoil j k’aay tuukul. Tu ts’u’ k’áaxe’ ku jóok’ol u jejeláasil chontales yéetel u máasewal nook’o’ob ka’alikil u noj máakilo’obe’ ku yéemel tu tsíimino’ob ti’al u yee’siko’ob yaabilaj ku yantal ichil xiib yéetel ko’olel. Ka’alikil tu jach ka’analile’ ti’ yaan María Alicia, máax péeksik sáasil, paax yéetel ku yilik bix u péek u máakilo’ob balts’am. Leti’e’ ko’olel tu yawataj u k’aaba’ yaabilaj ma’ cha’anban je’el tu’uxake’.



[b]
[/b]"
U ju’unilo’ob u k’ajla’ayil Yucatán mina’an bejla’e,https://www.lajornadamaya.mx/k'iintsil/108896/u-ju-unilo-ob-u-k-ajla-ayil-yucatan-mina-an-bejla-e,"02 de febrero, 2018","Felipe Escalante y Katia Rejón

Oochel Sin título, FPG, Col. FPG-UADY, ca. 1930 (2A04390)

K'iintsil



Jo', Yucatán

2 ti' febrero, 2018





K’iintsilo’ob walkila’ beey táan u ye’esiko’ob jach luba’an democracia, ma’ tsaj wa leti’e’ ku yantal ichil wa ba’ax político, le je’ela’ leti’e’ ku yantal le kéen óotak u beeta’al wa u ts’a’abal k’ajóoltbil ba’alo’ob yéetel u yáantajil tecnología. 



Tak noviembre ti’ le ja’ab máaniko’, u editorialil New York Times tu ya’alaj “ts’o’ok yaabilaj yanchaj ichilo’on yéetel ba’al digital”, ts’o’okole’ u yuumile’, David Sax, ku yáalal xan ichil tsikbal ku páajtal u yantal ichil jump’éel áanalte’ yéetel u yu’uba’al jejeláas ba’alo’ob yéetel u yáantajil analógico nu’ukulo’ob, t’aane’ ma’ yo’olal máakalmáak tecnología ku k’a’abéetkunsa’ali’. Ku páajtal in wa’alike’ lalaj máak yaan u páajtalil u kanik ba’alo’ob, je’el bix paakat wa k’áat chi’. 



Ba’ax ts’o’ok u chikpajal te’e k’iino’oba’, ku ye’esik ma’ tumen wa yaan jump’éel celular wa computadora yéetel wa ku ts’íibta’al wa ba’ax ti’ Facebooke’, u k’áat u ya’al wa ts’o’ok súutul aj ts’íibo’on; mix xan jump’éel cámara ti’al táabsa’aj ku sutiko’on documentalistaon, ts’o’okole’, ma’ tumen wa yaan xan jump’éel app ti’al u táabsa’al t’aane’ ma’atech u sutiko’ob aj k’áat chi’on wa periodistaon. 



Bejla’e’ ku ts’a’abal k’ajóoltbil, tu kúuchil e’esajil Teatro Peón Contreras, [i]Fotografía Artística Guerra. Yucatán, México, j[/i]ump’éel áanalte’ ku píitmáansik je’el máakalmáak tuukul yo’olal u mu’uch’ul oochelo’ob. Ch’a’aban  Fototeca Guerra, líik’saj kúuchil maanal ti’ 40 ja’abo’ob kaláanta’an tumen Universidad Autónoma de Yucatán, ts’o’okole’ u ya’alal jach kaláanta’al líik’saj kúuchile’ je’el u xo’tik tuukul yo’olal beyka’aj u k’a’ananil, tumen u chokolil wa u síisil peten jach ma’ tu yáantik máako’ob ku taaktal u líik’sik áanalte’ob, pik’il ju’uno’ob wa je’el ba’axak ju’unil, ts’o’okole’ oochelo’ob yéetel negativose’ ma’ tu p’áatalo’ob paachil. 



Le áanalte’a’ ku ka’ansik to’on lalaj oochelo’obe’ ku ts’áak ba’ax k tukultej. Beey, k k’áatchi’itik wa k séebkunsik ba’al ma’alo’ob k tia’al tumen, ku páajtal wáaj u ch’a’abal oochelo’ob tajan ma’alo’ob yéetel túumben nu’ukulo’ob yaan waalkila’, wa beyka’aj t’aak’in unaj u yantal ti’ jump’éel estudio tu’ux ku ch’a’abal oochelo’ob tia’al ka a’alak ma’alo’ob. Ko’one’ex tukultik u tojol nu’ukulo’ob je’el bix cortinas, dioramas, tikin ba’alche’ob, tuláakal yéetel u jejeláasil ba’ax k’a’abéet ti’al u ch’a’abal jump’éel oochel. 



Ba’ale’ ko’one’ex xak’altik xan bin u beeta’al meyaj: k’a’anan u beeta’al emulsiones, u placasil vidrio, ts’o’okole’ ka’aj k’uch cha’anil rolloe’, ka’a’anan u revelarta’al ti’ jump’éel éek’jolch’e’en kúuchil. Juntúul j ch’a’a oochel u kanmaj k’eexilo’ob ichil analógico yéetel digitale’ ts’o’ok u yantal u kuuch: ichil u kaambalo’obe’ tu kanaj le ken u ts’áank’a’abt u chan nu’ukulile’ ku xu’upul wa ba’ax, le beetik ku ts’áak u yóol ti’al ka jóok’ok tu beel. Bejla’e’, k’a’ajesajilo’obe’ ku ts’áakto’on u páajtalil k ch’a’ak je’el beyka’aj ku béeytale’, ts’o’okole’ ku páajtal tak k tupik le ma’ uts t ichi’i; ma’atech k chi’ichnaktal wa leti’ u jach ma’alo’obilo’. 



Ku páajtal k ilik u ki’ichkelemil u yoochel úuchben kaajo’ob je’el bix Chichén Itzá, ba’ale’ ma’atech k tukultik bix u chi’ichnaktal Pedro Guerra Aguilar le kéen jo’op’ok u tukultik ka’ach jayp’éel placas k’a’anan u biinsik, ka’alikil u payalchi’itik 15 miesterios ti’ jump’éel rosario ti’al ma’ u k’astal mix jump’éel le kéen jo’op’ok u péek chimes k’áak’.

 

K’a’anan k ilik, k je’elel ti’al ka chan k’expajak ba’ax k tukultik le kéen k ilej. Chéen beey ken béeyak k nup’ik úuchben k’iino’ob yéetel k’iinil k kuxtatik walkila’; beyo’ yaan k ka’aj yaabiltik k’ajla’ayil tuka’atéen. 



Tu k’ajla’ayil Yucatáne’ líik’sa’an 500 mil negativos ti’ u kúuchil Fototeca Pedro Guerra, tu áanalte’il [i]Fotografía Artística Guerra,[/i] meyajta’an tumen José Antonio Rodríguez yéetel Alberto Tovalín Ahumada ichil u k’iimbesa’al 40 ja’abo’ob ti’ u asab k’a’ananil fototeca yaan tu nojol lak’inil le noj lu’uma’, tu’ux ku chikbesa’al yukateko’ob yanchaj tu ts’o’okbal siglo XIX tak tu ja’abilo’ob cuarenta ti’ u sigloil XX.



Tu paach le oochelo’oba’ ti’ yaan u yóol Guerra Jordán yéetel Pedro Guerra Aguilar, yuum yéetel u yaal; ba’ale’ ti’ tuláakalo’obe’ jets’a’an u k’aaba’il le kúuchil oochelo’. “Jun jaats ti’ u káajbal siglo XXe’ ka’s talam u yojéelta’al máax jóok’ le oochelo’obo’. Múul meyaj ku beetiko’ob ka’achi, ba’ale’, u k’a’ananile’ ti’ yaan tumen tu ka’atúulalo’obe’ meyajnajo’ob maanal ti’ 50 ja’abo’ob. U ye’esajil k’ajla’ayil Yuactán mina’an bejla’e’”, ku ya’alik Alberto Tovalín ti’ jump’éel k’áat chi’ tsikbal. 



Áanalte’ tu k’amaj u yáantajil LXIII Legislatura de la Cámara de Diputados, ts’a’ab áantaj tumen diputado Jorge Carlos Ramírez Marín, máax ts’íibt u káajbal le molts’íibo’. U tuukulil uchik u beeta’al áanalte’e’ yanchaj tumen lajun ja’abo’ob paachile’ yanchaj jump’éel tiskbal ichil Tovalín Ahumada y Jimmy Montañez, máax tu jo’olbesaj le kúuchil máan tu k’ab Universidad Autónoma de Yucatán tu ja’abil 1977, ti’al ka beeta’ak áanalte’ yéetel u meyaj nojoch máak jach tu kanaj u jóok’siko’ob oochel ti’ u noj kaajilo’ob México. 



Oochelo’obe’ ku máan ti’ 200 u p’éelalo’ob, le beetik jatsa’ano’ob: yáaxe’ “Estudio Fotográfico”, tu’ux ku yila’al u táan u yich máak; “Cotidiano”, tu’ux ku yila’al kúuchilo’ob ti’al u yu’uk’ul ba’al, meyaj máako’ob, carnaval yéetel kuxtal ich kaaj; jump’éel e’esajil yo’olal u meyajil kij; tu jaatsil  “Vestigios”, ku yila’al úuchben kaajo’ob; “Rituales”, ku yila’al ba’ax suuk u beeta’al le ken kíimik máak; yéetel u ts’ooke’ “Política”, tu’ux yaan u yoochel ba’alo’ob je’el bix Primer Encuentro Feminista tu kaajil Jo’, Felipe Carrillo Puerto yéetel Pino Suárez. 



Beyxan yaan jun jaats meyajo’ob beeta’an tu’ux meyajnaja’an ka’asajo’ob UADY, UNAM yéetel INAH, je’el bix  María de la Luz Medina Chávez, Blanca González Rodríguez, Arturo Ávila Cano, Isabel García Franco, Marisol Domínguez González, Lilia Fernández Souza, José Antonio Rodríguez, Jesse Lerner yéetel Edward Montañez.



Blanca González ku ya’alik Fototecae’ “jump’éel noj ba’al yaan Yucatán, ts’o’okole’ je’el bix tu k’ab UADY yanike’ ku beetik ma’ u talamtal ti’al u náats’al aj xak’al xooko’ob yéetel je’el máaxak u k’áate’, tumen ku ye’esik úuchben ja’abo’ob tumen ma’ k’aschaj mix jump’íiti’, baatsile’ tu kaláantaj tu beel tak ka’aj tu k’ubaj ti’ universidad”.



José Antonio Rodríguez yéetel Alberto Tovalín yáax chíimpolta’ano’ob yéetel Premio al Mejor Libro de Arte jóok’sa’an México, k’uba’an tumen Cámara Nacional de la Industria Mexicana (Caniem) tu ja’abil 2016 yéetel 2017 yéetel u meyaj Nacho López, j ch’a’a oochel México múul meyajnaj yéetel nstituto Nacional de Bellas Artes yéetel Museo del Palacio de Bellas Artes, yéetel tak ma’ seen úuche’ yéetel Héctor Xavier."
Noj uj ch’ooj u k’i’ik’el,https://www.lajornadamaya.mx/k'iintsil/108975/noj-uj-ch-ooj-u-k-i-ik-el,"01 de febrero, 2018","Katia Rejón

Oochel NASA

K'iintsil



Jueves 1º ti' febrero, 2018



Táan u taal u píik’il jo’oljeake’, NASA tu ts’áaj cha’antbil u súutukil jach táan u péek nojoch eek’o’ob ka’an ti’al u yantal le ku k’aaba’tik u noj uj ch’ooj u k’i’ik’el, béeychaj u yila’al Norteamérica, Oceanía, Medio Oriente yéetel junjaats Asia.

Kex tumen tukulta’an yaan ka’ach u béeytal u yila’al tu péetlu’umil Yucatán óoli’ kex 46 minutose’, ye’ebe’ ma’ tu cha’aj u cha’antali’. 



J sutu’ut eek’ yukatekoil Eddie Ariel Salazar Gamboa tu ya’alaj ma’alo’ob wa ka béeyak u cha’anta’al kex chéen jun chan súutuk tumen jump’éel ba’al ma’ suuka’an u yúuchuli’. Jach tuláakal chi’ibil uje’ xáanchaj kex óoxp’éel hora, káaj las 6:53 táan u taal u píik’il yéetel ts’o’ok kex 8:09 ja’atskab k’iin, boone’ jach chikpaj tu beel 7:31 ja’atskab k’iin.



U kúuchil Administración Nacional de la Aeronáutica y del Espacio(NASA, yo’olal bix u k’aaba’ ich inglés), tu ts’áaj k’ajóoltbil uj yanchaj 31 ti’ enero máaniko’ “leti’ u yóoxp’éel ku yantal ichil le k’aaba’tik “superlunas”, ku yúuchul le ken jach náats’ak Uj tu órbitail Yóok’ol Kaab, le je’elo’ k’ajóolta’an beey perigeo, le beetik ku léembal kex uláak’ 14 por ciento ti’ le suuk u léembalo’”. Ba’ale’, Salazar Gamboa ku tukultike’ le úucho’ ma’ noj uji’, le úucho’ ku k’aaba’tik ch’ooj uj, u ka’atéen u yantal túulis uj enero. Le ka’aj j máan tu táan u bo’oy Yóok’ol Kaabe’, Uje’ p’áat beey chake’, leti’ le je’el k’ajóolta’an beeu u ujil k’i’ik’”."
"U genomail wíinik, ts’o’ok 17 ja’abo’ob káajak u xak’alta’al",https://www.lajornadamaya.mx/k'iintsil/109042/u-genomail-wiinik-ts-o-ok-17-ja-abo-ob-kaajak-u-xak-alta-al,"31 de enero, 2018","La Jornada Maya

Ilustración NPR

K'iintsil



Miércoles 31 ti' enero, 2018



Tu ja’abil 2000e’ Proyecto del Genoma Humano tu chikbesaj lalaj wíinike’ ku wu’ulabtik ichil u cromosomailo’ob -p’aatal tu chúumukil celulas- ichil 20 mil yéetel 30 mil genes, yéetelo’obe’ ku je’ets’el bix kéen jóok’ok u wíinkilal juntúul máak. Kex tumen le je’elo’ jump’éel noj xáak’abe’, láayli’ ya’abach k’áat chi’ob p’áatij, tumen ma’ ojéela’an ba’ax u beelal lalaj geno’ob ku yantal ti’ wíinkilalo’ob kuxa’an.



Ts’o’ok u máan 17 ja’abo’ob uchik u béeytal le je’ela’, ojéela’an ichil genomae’ yaan u jaatsilo’ob tu’ux ku ka’ap’éelchajal genes, yaan tu’ux ku jelpajal, yaan tu’ux ku binetik genes yéetel uláak’o’obe’ yaan tu’ux ku ya’abtal. Yaan k’iine’ u jela’anta’al ba’alo’obe’ ma’ tu beetik mixba’al ba’ale’ yaan xane’ je’el u tsa’aysik k’oja’ano’ob. 



Ichil tuláakalo’one’ yaan mutaciones ti’ k’oja’ano’ob yaan k’iine’ jach jela’antako’ob, chéen ba’axe’ ku p’áatalo’ob beey genes recesivos, ma’ tu chikpajalo’ob, ts’o’okole’ chéen ku yúuchul wa ka’atúul máak jump’éelili’ u mutacionilo’obe’ ku núup’ulo’ob ti’al ka chikpajak u recesivo geneilo’ob. Walkila’ k’ajóolta’an 19 por ciento, 3 mil 831, ti’ le geeno’oba’, ka’alikil tak tu ja’abil 2000e’ chéen uno por ciento k’ajóola’an, beey tu tsikbaltaj Carmen Alaez Verson, u x xak’al xookil Instituto Nacional de Medicina Genómica (Inmegen).



[b]U k’a’abéetkunsa’al bioinformática [/b]



Jela’an k’oja’ano’obe’ -beey u k’aaba’inta’al tumen ma’ suuk u tsa’ayalo’obi’, ku tukulta’ale’ ichil 2 mil u túul máako’obe’, chéen juntúul ku k’oja’anchajali’- jach talam u je’ets’el ba’ax k’oja’anili’ tumen óoli’ jump’éelili’ bix u chikpajal, le beetik ts’o’ok u k’a’abéetkunsa’al bioinformática ti’al u xak’alta’al u jaatsilo’ob genes wa u genomail túulis ti’ máaxo’ob k’oja’ano’ob, tumen, wa le máako’ ma’ u yojel máakalmáak u mutacióne’, ma’ tu páajtal mix u ts’a’abal ts’aak mix u beeta’al xaak’alo’ob tu paach k’iin ti’al ka béeyak u jóok’sa’al u ts’aakil le k’oja’anilo’.  



Tu lu’umil México, Inmegen ku beetik xaak’alilo’ob tu kúuchil Laboratorio de Diagnóstico Genómico, jo’olbesa’an tumen Alaez Verson, máax tu ya’alaje’ k’a’anan u ts’a’abal ojéeltbil. Wa láayli’ k túuxtik muestras táanxel lu’umilo’obe’, mix bik’in ken k ojéelt ba’ax ku yúuchul yéetel le jela’an k’oja’ano’ob ku yantal México yéetel máakalmáak u ya’abil mutaciones ku sutulsuut ich kaaj. Wa ma’ tu yojéelta’al bix yanik mutaciono’ob yaan ti’ k noj lu’ume’ jach talam ka béeyak u na’ata’al tu beel. 



Ti’ le ja’abo’ob táan u meyajta’ala’ ts’o’ok u yéensa’al le beyka’aj ku tojoltik yéetel u séebil u je’ets’el yéetel u beeta’al base de datos je’el bix u kúuchil Internet Human Gene Mutation Database, tu’ux ku xak’alta’al tumen aj xak’al máako’ob jejeláas cuadro clínicos ti’ máaxo’ob k’oja’an ti’ jejeláas lu’umo’ob yóok’ol kaab. 



Kex beyo’ je’el u biinsik ya’abach máako’ob ti’ juntúul máak ti’al u yojéeltik ba’ax yaan ti’, yo’olal u talamil u xak’alta’al, le beetik talam u beeta’al diagnósticos. 

Yaan kex 15 genes wa maanal ti’ je’el u páajtal u ts’áak jump’éel diagnóstico óoli’ juntakáalili’, ts’o’okole’ mutaciono’ob tsa’aysik jela’an k’oja’ano’obe’ ma’ juntakáalilo’obi’ mix jump’éelili’ bix u codificartiko’ob jump’éel gen, le beetik ts’aakankil ku beeta’al ti’ máaxo’ob k’oja’ano’obe’ ma’ xan jump’éelili’ bix u beeta’ali’. 



X xak’al xooke’ tu ya’alaj yaan mutaciones ku beetiko’ob u laj luk’ul meyaj ku beeta’al tumen proteína, yaan uláak’o’ob tu’ux ku yantal proteína ba’ale’ ma’ tu meyaj jach ma’alo’ob je’el bix unaje’; yaan ts’aako’ob ku k’a’abéetkunsiko’ob jayp’éel moléculas ti’al u beetik u meyaj kex jump’íit le proteína je’elo’. 



Le beetike’, base de datose’ k’a’anan ti’al u yantal u xookil jela’an k’oja’ano’ob ku yantal yóok’ol kaab. Le je’ela’ k’a’anan ti’al u k’ajóolta’al k’oja’ano’ob yéetel ti’al ma’ u yantal u beeta’al ts’aakil xaak’al wa ma’a k’a’abéeti’."
Tiempo Compartido: mexikana cha’anil chíimpolta’ab Utah,https://www.lajornadamaya.mx/k'iintsil/109120/tiempo-compartido-mexikana-cha-anil-chiimpolta-ab-utah,"30 de enero, 2018","Agencias / De la Redacción

Oochel ch'a'ab tu cha'anil jo'olbesa'ab tumen Sebastián Hoffman

K'iintsil



Martes 30 ti' enero, 2018



Mexikana cha’an [i]Tiempo compartido (Time Share)[/i], jo’olbesa’an tumen Julio Chavezmontes, máax múul ts’íibt yéetel Sebastián Hofmann (u productorile’), chíimpolta’ab beey u asab ma’alo’obil guión tu cha’anil Festival de Cine de Sundance. Ba’ale’ u jach nojochil chíimpolal je’ets’ tumen u múuch’il yéeyaj máako’obe’ j ts’a’ab ti’ u ch’a’anil [i]The Miseducation of Cameron Post[/i], jo’olbesa’an tumen Desiree Akhavan, tu’ux ku ye’esa’al jump’éel terapia ti’al u su’utul máak gay.



Ti’ u cha’anil [i]Tiempo compartido[/i], ku chikpajal Luis Gerardo Méndez, Miguel Rodarte yéetel RJ Mitte, le u ts’ooka’ k’ajóolta’an uchik u beetik Walter White Jr. ichil u serieil Breaking Bad, cha’ane’ ch’a’achita’ab tumen kúuchilo’ob k’a’aytajil péektsilo’ob uchik u ts’a’abal k’ajóoltbile’, tu’ux j a’alabe’ jump’éel cha’an jach ma’alo’ob ti’al cha’antbil ts’o’okole’ “jump’éel thriller sicológico k’alik a tuukul ti’al ma’ u cha’ak a péek tu’ux kulukbalech”.



Le cha’ano’ ku chikbesik ka’atúul máako’ob ku taaktal u tokik u baatsil tu k’ab jump’éel ki’ichkelem kúuchil ku ts’a’abal bin tumen jump’éel ayik’al mola’ayil, yaan u k’i’itbesa’al yéetel u chíikulal Piano tu ka’a chúumukil le ja’aba’. 



[b]Ts’a’ab k’ajóoltbil tu cha’anil Guadalajara[/b]



Walkila’ táan u ketikubáaj yéetel u k’a’ananil cha’an Rotterdam yéetel yaan u ts’a’abal k’ajóoltbil México ichil u 33 téenal u beeta’al u cha’anil Festival Internacional de Cine tu lu’umil Guadalajara 2018, yaan u beeta’al 9 tak 16 ti’ marzo. 



Tu cha’anil [i]The Miseducation of Cameron Post[/i], ku chikpajal Chloë Grace Moretz, jach ma’alo’ob uchik u k’a’amal uchak u ts’a’abal k’ajóotbil tu wiitsilo’ob Utah, tu’ux ku chikpajal u tsikbalil juntúul x lo’obayan ch’úupal ku yantal u bin terapias uchak u yila’al táan u beetik sexo yéetel u x ajawil jump’éel graduación. 



Tu k’aaba’ tuláakal máaxo’ob meyajnajo’on te’e cha’ana’ taak k k’ubik le chíimpolala’ ti’al u kaajil LGTB láayli’ kuxa’an kex ts’o’ok u máan ti’ terapia ti’al u k’e’exelo’ob, tu ya’alaj Moretz. Desiree Akhavan tu p’ataj ka’ach jump’éel chan k’uben t’aan ba’ale’ ma’ páatchaj u yu’ubali’. 



[i]Kailash[/i], tu’ux ku chikpajal u tsikbalil juntúul máak ku meyaj tia’al u xu’ulsik palitsil mejen paalal, chíimpolta’ab beey u jach ma’alo’obil documental estadunidense, ka’alikil u chíimpolal aj cha’anil máako’ob ti’al u jach ma’alo’obil cha’an te’e noj lu’umo’ j k’u’ub ti’ [i]Burden[/i], beeta’an tumen Andrew Heckler.



U chíimpolal ti’al u jach ma’alo’ob jo’olbesajil documental Estados Unidose’ j k’u’ub ti’ Alexandria Bombach yo’olal On Her Shoulders, tu’ux ku ye’esa’al u yoochel yazidi x ch’úupal kuxlaj kex sexual palitsilta’an tu k’ab Estado Islámico, ka’alikil u chíimpolal aj cha’anil máako’ob ti’ le jaatsila’ j k’u’ub ti’ The Sentence, beeta’ab tumen cineasta estadunidense sijnáal México Rudy Valdez. 



U cha’anil Sundance, ts’o’ok ka’awjeak, patjo’olta’ab tumen Robert Redford yéetel suuk u beeta’al lalaj enero tu wiitsilo’ob  Park City, Utah. Noj chíikulal ti’al u cha’ano’ob yéetel ya’abach juntéenake’ máaxo’ob ku náajalo’obe’ ku yantal ya’abach ba’alo’ob ti’al tsikbaltbil tu yo’olal."
Miedos: Cha’an táan u beeta’al tumen yukateko’ob,https://www.lajornadamaya.mx/k'iintsil/109183/miedos-cha-an-taan-u-beeta-al-tumen-yukateko-ob,"29 de enero, 2018","Ts'íib yéetel oochel Fernando Eloy

K'iintsil 



Yucatán

Lunes 29 ti' enero, 2018 

Maanal ti’ 140 u túul máako’ob, ichil cinematógrafos, técnicos yéetel aj balts’amo’obe’ táan u meyajo’ob ti’al u beeta’al yáax chowakcha’anil tu’ux chéen aj its’ato’ob yéetel inversioniasta’ob sijnáalo’ob Yucatán ku táakpajalo’obi’, tak tu chúumukil mayo’e’ yaan u ta’absa’al u jejeláasil ba’alo’ob tu méek’tankaajilo’ob le noj lu’uma’ yéetel tu kaajil Jo’. 



Lik’ul u káajbal enero, ti’ u bejilo’ob u baantail Chuminópolis, kajnáalo’obe’ tu yilajo’ob u nu’ukulo’ob je’el bix cámara’ob, áantaj máako’ob, sáasilo’ob yéetel aj beet balts’amo’ob jo’olbesa’ano’ob tumen Rommel Treviño, ikil táan u beeta’al u cha’anil Miedos, tumen u mola’ayil Imalogic.



Pik’ilju’una’ páatchaj u yilik u káarpetail producción yéetel jayp’éel ti’ u kúuchilo’ob tu’ux táan u yúuchul ta’absaj, tu’ux ku ya’alal cha’ane’ “táan u ch’a’ak u yóol ch’ena’an yéetel saajakil ti’al u cha’anta’al tu lu’umil México, tumen jump’éel meyaj táan u beeta’al tumen jumpáayil máako’ob yéetel túumben máaxo’ob meyajtik cha’an”. 



“Maanal ti’ 30 u p’éel kúuchilo’ob tu’ux bíin úuchuk ta’absaj Yucatán, tu’ux ku yila’ale’, jump’éel ba’ax k’a’anane’ leti’e’ tu’ux ku ch’a’abal u tuukul personaje’ob ti’al u yúuchul u tsikbalil ts’o’okole’ ikil u bin u cha’antale’ ma’atech u k’a’abéetkunsa’al efectos especiales”, ku ya’alik u ju’unilo’. 



Tu lu’umil Yucatáne’ ts’o’ok u beeta’al uláak’ cha’ano’ob je’el bix “Antes del anochecer”, jo’olbesa’ab tumen Julián Schnabel; wa “Song to song”, beeta’ab tumen Terrence Malik. Beyxan beeta’ab u cha’anil “Xibalbá” ti’ jayp’éel kúuchilo’ob le noj lu’uma’, tu’ux táakpaj invesionista’ob yéetel aj beet balts’am ku taalo’ob ti’ u chúumukil u noj lu’umil México. Ba’ale’, tak walkil ka’acha’ mix juntéen yáax beeta’ak jump’éel meyaj tu’ux ka laj beeta’ak u meyajil tumen yukateko’ob, je’el bix u cha’anil [i]Miedos[/i]. 



Tu k’iinilo’ob le p’is k’iinil ku taala’, ichil ba’ax xak’alta’ab yéetel u meyajil máako’ob produccióne’, yaan u yúuchul meyaj ti’ mejen haciendas yaan tu bak’pachil Jo’ yéetel uláak’o’ob yaan tu méek’tankaajil Yucatán, tu’ux yaan u chikpajal junmúuch’ paalal ku líik’ilo’ob tu ja’abilo’ob 1990.



Ichil máaxo’ob péektsiltik le meyaja’ ti’ yaan Diego Torres yéetel Justo Medina, máaxo’ob ts’íibt u guiónil, Jerry Rojas máax jo’olbesik u meyajil ta’absaj, diseñadora Rocelia Evans yéetel productor Gabriel Ximénez, ichil uláak’o’ob."
U meyajil yukatekoil j boone’ jóok’ úuchik jóok’sa’al tak tu noj kaajil Hong Kong,https://www.lajornadamaya.mx/k'iintsil/109336/u-meyajil-yukatekoil-j-boone-jook-uuchik-jook-sa-al-tak-tu-noj-kaajil-hong-kong,"26 de enero, 2018","Paul Antoine Matos

Oochel Rodrigo Díaz Guzmán

K'iintsil



Jo', Yucatán

Viernes 26 ti' enero, 2018



Ichil u lelemáankil xíiwo’ob je’el bix k’áak’, chak k’aank’an yéetel chak, u loolil Chacsinkín, j boon José Luis Loría tu kaxtaj u ki’ichkelemil kuxtal. Uchik u yúuchul loob ti’e’, yanchaj u je’elel jump’éel winal yéetel uláak’ táanchúumuk, le beetik tu bonaj jejeláas ba’alo’ob ti’al u p’atik u yaj óolalo’ob yéetel u yóol ichil u taamil ba’ax u k’áat u ya’al maaya kaaj. Kex ma’ u tukultike’, tu jets’aj xan bix u kanik kuxtal xíiw ti’ túumben kúuchilo’ob. 



U boonil chacsinkíne’, yóok’ol kaab tu’ux ku ye’esik Loría bix u jóok’ol ti’ u kaajal, bix u k’uchul tak Hong Kong ti’al u bonik dragones, ba’ale’ kex beyo’ k’a’anan u beeta’al its’at je’el bix le je’ela’ ti’al u jets’ik bix u yilik u jaajil kuxtal bey juntúul Mexikanoil, Yukatecoil yéetel Jo’il. U k’iinilo’ob uchik in beetike’, ku ya’alik ti’ jump’éel k’áat chi’ tsikbale’, xáanchaj yéetel jach jujump’ít beeta’abik, le o’olal jach yanchaj u ts’áak u yóol ti’al u beetik ba’ale’ ti’al xan u yantal ki’ óol ti’al u beetik. 



“Meyaje’ jump’éel u ye’esajil tu’ux ku yantal yaj óolal, yaan u k’i’inam yéetel loobilta’al u woojil, síij yéetel tuláakal ba’ax ku naak’”, ku ya’alik. 



“Ku ye’esik taakil kuxtal, tumen ka’alikil táan in beetike’ jach k’oja’anen. Tuláakal ba’ax in beetmaj ti’ le ts’ook ja’abo’oba’, k’a’anan in ti’al, yéetel ba’ax taakchaj in k’as séeb ts’o’oksike’, ba’alo’ob nuuktak ba’ale’ ma’ tu páajtal in boon ti’al uláak’ máak. Kin boon tumen leti’ in beelal. Le ba’ax ken in beet le kéen ts’o’okoke’ unaj in jach yéeymaj”. 



Kex tumen ma’ ojéela’an tu’ux síij loole’, ku yantal xan República Dominicana, Amazonas, yéetel ku k’a’abéetkunsa’al tumen j ts’ak yaj máako’ob ti’al u ts’a’akal chokwil, jéesbal yéetel ti’al u yáantal u yéensa’al paal. Beyxan Yucatáne yéetel India. Loríae’ táan u tukultik u xíimbaltik le uláak’ lu’umo’obo’ ti’al u xak’altik i’inaj, tumen ku tukultike’ ti’ u taalo’obi’ ba’ale’ tu kanajo’ob kuxtal México. 



“Jaajchaj ti’al miatsilo’ob je’el bix maaya, tu’ux ku k’a’abéetkunsa’al ti’al u cha’anilo’ob, jáarana yéetel ti’al u k’aaba’intik u embajadoras”, ku ya’alik. Máata’ab tumen maaya’ob tumen ki’ichkelem yéetel tumen jats’uts, u boonil ts’o’okole’ óoli’ je’ex flamboyán, che’ taalja’an Asia, ku chíimpoltik. 



Uchik u sa’ata’al k’aja’ayil ka’aj tóok’a’ab áanalte’ob Maní, ku ya’alik, maaya’obe’ tu kanaj u yilko’ob u ki’ichkelemil u miatsil, u kuxtalo’ob yéetel, u pak’iko’ob yéetel u k’i’itbesiko’ob, tak u k’aaba’inta’al ko’olel tu yo’olal. Tumen táan u yilik ma’ ya’ab ba’al ku beeta’al Yucatán yo’olal le je’ela’, tu tukultaj u beetik yéetel u líik’sik jejeláas ba’alo’ob tu yo’olal ti’al u líik’sik u k’ajla’ayil le noj lu’uma’.



U meyaje’ ma’ chéen beey u na’atali’, tumen yaan u piixilo’ob, jump’éel ba’al yaan kex 30 wa 40 u p’éel u le’, ku ya’alik. Boone’ ku k’áatik u súutukil, ma’ unaj u ts’o’oksa’al wa ma’ k’uchuk u k’iinili’, ts’o’okole’ k’a’anan u kanik u yil máak ba’ax ku k’áatik boon, ku ya’alik."
"Ti’ cien u túul máake’, chéen uktúul ma’ tu t’anik káastelani’: Yazmín Novelo",https://www.lajornadamaya.mx/k'iintsil/109337/ti-cien-u-tuul-maake-cheen-uktuul-ma-tu-t-anik-kaastelani-yazmin-novelo,"26 de enero, 2018","Juan Manuel Contreras

Oochel Facebook Yazmín Novelo

K'iintsil



Jo', Yucatán

viernes 26 ti' enero, 2018



Paax, miatsil yéetel t’aan, chéen jayp’éel ba’alo’ob tsikbalta’ab tumen Yazmín Novelo Montejo uchak u beetik u tse’ekil [i]Palabras mayas contemporáneas, el canto y la renovación de la lengua[/i], ts’ook meyaj táakbesa’ab ti’ [i]Quinto simposio sobre patrimonio cultural[/i], beeta’ab tu kúuchil Centro Cultural Olimpo.



Láak’inta’an tumen u múuch’ paaxil De la hoja al vuelo, Novelo Montejo máax kaambanaja’an yo’olal sociolingüísticae’ tu tsolaj jejeláas ba’alo’ob k’a’anan u nu’ukta’al ti’al u beeta’al paax ich maaya yéetel bix u chikpajal bix yanik t’aan yéetel kaaj le kéen jo’op’ok u beeta’al. 



Yazmín, máax jo’olbesik xan Yúuyum, radio ku beeta’al ich maaya t’aane’, tu k’ayaj jayp’éel k’aay u patjo’olmaj; u múuch’ paaxil De la hoja al vuelo, máaxo’ob tu k’a’abéetkunso’ob jejeláas nu’ukul paax ti’al u yu’uba’al rock, reggae, ichil uláak’o’ob.



“Paaxe’ ma’ chéen jump’éel ba’ax ku jóok’ol ich miatsil, jump’éel ba’al k’a’anan yéetel ku núup’ul ti’al u ts’aatáanta’al miatsil yéetel t’aan”, je’el bix u k’aayil latinoamericana, yéetel catalana, múuch’ilo’ob k’a’abéetkunsik paax ti’al u líik’siko’ob t’aan. 



“Paaxe’ úuchben láak’inaj ti’ k’eexilo’ob ucha’an ti’ kaaj, ich política yéetel ti’ k’ajla’ayil, tumen ku néentiko’on”. 

Beey túuno’, tu tsolaj xan jayp’éel ba’alo’ob yo’olal xaak’alilo’ob u beetmaj yo’olal le je’ela’, yéetal ba’ax ts’o’ok u kanik yo’olal meyajo’ob u beetmaj yéetel maaya kaaj, tu’ux yaan u ch’i’ibal xan, yéetel bix u yilikubáaj kaaj”. 



“K’aay ich maaya, wa u yu’ubal paax ich maayae’, ba’alo’ob ku yéeya’al u beeta’al kex ma’ u yojel máak táan u tukultiki’, yaan k’iine’ ma’ tu páajtal k na’atik wa ma’ táan k xak’al tukultik bix u núup’ul tuukulo’ob beetik u yantal kaaj je’el bix yaniko’”, tu ya’alaj. 



Novelo Montejo tu ya’alaj bilingüismoe’ jump’éel ba’ax ku yáantik u mu’uk’antal u neurológico páajtalilo’ob paalal. Ba’ale’, ma’ tu páajtal u ya’alal wa ma’ jaaj táan u p’áatal paachil jayp’éel ba’alo’ob yo’olal maaya t’aan, tumen suuka’anile’ máasewal t’aano’obe’ ku ja’atsalo’ob, ya’abach juntéenak, yo’olal kúuchilo’ob k’a’aytajil péektsilo’ob. 

Walkila’, ichil 100 u túul máak t’aanik maayae’, chéen uktúul ma’atech u t’anik káastelan. “Le je’ele’ míin je’el u tukulta’al jump’éel ba’al uts, ba’ale’ u jaajile’ chéen ku chikbesik máasewal t’aane’ táan u jelbesa’al tumen uláak’ ku ‘asab chíimpolta’al’”. 



Beyxan tu ya’alaj k’a’anan taak’in ku ts’a’abal ti’al u béeytal u beeta’al uláak’ k’aayo’ob ich maaya, le je’elo’ ku béeykunsik ikil u konik discos, nook’o’ob, ichil uláak’ ba’alo’ob.



“U p’ata’al maaya t’aane’ ma’ jump’éel ba’al chéen beey u yéeya’alo’, jump’éel política yéeyajil yaan ba’al u yil yéetel u jach p’íit kúuchilo’ob ku yantal ti’al juntúul máak t’anik maaya, yéetel ti’al xan u páajtal u ka’anal uláak’ jump’éel t’aan”, tu ts’o’oksaj."
"“Mexikano’ob yéetel maaya’ob, surrealista’ob tumen beey síijiko’ob""",https://www.lajornadamaya.mx/k'iintsil/109401/-mexikano-ob-yeetel-maaya-ob-surrealista-ob-tumen-beey-siijiko-ob,"25 de enero, 2018","Katia Rejón

Oochel Rodrigo Díaz Guzmán

K'iintsil



Jo', Yucatán

Jueves 25 ti' enero, 2018



“K noj lu’uma’ chuup yéetel surrealismo, teche’ ka wilik aj meyaj k’abo’ob, maaya’ob, mexicano’one’ surrealistaon tumen beey síijiko’on”, beey u tsolik  Mario Martín del Campo, j boon yéetel j póol meyaj síij Jalisco, máax yaan u ts’áak k’ajóoltbil sáamal viernes 25 ti’ enero u ye’esajil “[i]Origen y poesía[/i]”, tu kúuchil Museo Fernando García Ponce- MACAY, las 8 áak’ab. 



Carlos García Ponce tu yilaj u chuuka’anil le e’esajila’ tu kúuchil Museo Franz Mayer, ka’aj tu k’áataj ti’ j its’at ka u ts’áa’ k’ajóoltbil Jo’. Junmúuch’ boonilo’ob, jayp’éel ti’ le je’elo’obo’ beeta’an u relieve’ob, yéetel yaan xan póol meyaj u beetmaj. Kex tumen tu nu’uk u meyaj j its’at ku yila’al beey yaan jayp’éel ba’alo’ob yo’olal diseño yéetel surrealismoe’, Martín del Campo ku ya’alike’ bix u yilik u túumbenil ba’ao’obe’ ma’ tu jach náats’al wa ka óotak u yúuchul t’aan yo’olal surrealismo suuk u beeta’al je’el tu’uxa’ak ti’ le k noj lu’uma’. 



“Raquel Tibol ku ya’alik ka’ache’ juntúul máak meyajtik neosurrealismo, ba’ale’ tene’ mix juntéen utschaj tin wich ka ke’etek in meyaj yéetel Remedios Varo yéetel Leonora Carrington. Yanchaj surrealismo mexicano ts’o’okole’ yaan u yantal tak tu paachil k’iin, ma’ tsaj u ts’a’abal ti’ k táan surrealismo ma’ sijnal tu lu’umil Méxicoi’”, tu ya’alaj. 



Mario Martín del Campo síij tu kaajil Guadalajara, tu noj lu’umil Jalisco ti’ u ja’abil 1947. Ts’o’ok u beetik maanal ti’ 50 u p’éel e’esajilo’ob yo’olal boon, wooj, póol, its’at nu’ukul, joyería yéetel diseño ti’ galerías yéetel kúuchilo’ob cha’an yaan ti’ noj lu’umo’ob je’el bix México, Colombia, Puerto Rico, Holanda, Bélgica, Francia, Canadá, Italia yéetel Estados Unidos. Beyxan ts’o’ok u beetik u meyajil escenografía yéetel búuk nook’ ti’al ópera yéetel cine. U ts’ook ka’aj tu ts’áaj k’ajóoltbil u meyajil tu kaajil Jo’e’ úuch ukp’éel ja’abo’ob paachil. 



Junpáay ti’ ba’ax ku ya’alal yo’olal u meyaj tumen uláak’ máako’obe’, leti’e’ ku k’aaba’intik u meyaj beey Arte Fantástico. Ti’ u boonilo’ob yéetel tu póol meyajo’obe’ ku yila’al ba’alche’ob, u wíinkilal ba’alo’ob ku páajtal u na’atalo’ob beey mejen ba’alche’ob, nave’ob, peek’ yéetel u xaanabil kóochak wóolis yéetel ts’íimino’ob u ts’áamaj ligueros. “ Ba’alo’ob je’el bix le je’ela’ ku biinsik máak u tukult ba’alo’ob yo’olal erotismo fantástico. Ma’ ti’al u ts’íikil máaki’, tumen le je’elo’ u jaajil ba’al. Juntéenake’ ti’ yanen yiknal Juan Ibáñez yéetel Luis Buñuel tu kúuchil Plaza de Toros, chéen ka’aj t ilaje’ waakaxe’ tu súutpachtaj j lom wakax yéetel u tsíimin; Luis Buñuel tu t’uchubtaj tsíimin ka’aj tu ya’alaj to’on beya’ ‘chikpaj u yeex’. Ts’o’okole’ jaaj, k ilik yaan ba’alo’ob óoli’ jach beey u ti’al wíinike’”. 



K’oojo’obe’, leti’e’ uláak’ nu’ukul suuk u yila’al tu meyajil, u kanmaj tumen láayli’ ku yantal u meyajtik le kéen u beet u diseñadoril ópera. Leti’e’ ku na’atik beey u ka’ap’éel ichil máak, kili’ich ba’al, ku ye’esiko’ob ki’imak óolal, ts’o’okole’ ku k’a’ajsiko’ob óok’ot. 



Beey túuno’, ku tukultik tu lu’umil Méxicoe’ ma’ ya’ab póol meyaj p’aatalo’ob kex tumen jump’éel lu’um tu’ux ya’ab jok’a’ano’obi’. Its’at ti’al cha’antbile’, ku ya’alik, táan u p’áatal tu jeel artes plásticas. 



U ye’esaijl “Origen y poema”, yaan u ts’a’abal cha’antbil tu kúuchil MACAY tak tu ts’o’okbal abril, ma’alo’ob xan ti’al u biinsa’al paalal, tumen je’el u yutstal tu yicho’obe’, beey u tsolik u yuumilo’."
"Kíim ""antipoeta"" Nicanor Parra",https://www.lajornadamaya.mx/k'iintsil/109463/kiim-antipoeta-nicanor-parra,"24 de enero, 2018","Afp

Oochel Twitter @elOrdenMundial

K'iintsil



Miércoles 24 ti' enero, 2018



Ma’ seen ka’anali’, 

u juum u t’aane’ mix kóoch mix bek’echi’, 

u nojoch paalil juntúul yáax j ka’ansa’aj  

yéetel juntúul x chuuy bala’an;

bek’ech síijik 

kex ku ki’ óoltik ki’iki’ janal; 

Ts’uuts’il p’u’uk

u jaajile’ nuuktak xikin máak;

totojkil u táan u yich 

tu’ux chéen p’el u p’ilil u yich

yéetel u ni’e’ je’ex u ti’al éek’ boox j loox máak

ku yéemel tu chi’ azteca jo’olpóop

-Tuláakal le je’elo’ isíinsa’an 

tumen sáasil óol báaxtaj yéetel k’eban- 

Ma’ jach na’at mix neets máaki’ 

teen ba’ax tin beetajo’: u xe’ek’il

su’uts’ yéetel u ch’ach’alkil janal 

¡U xa’ak’il utsil yéetel k’asil ba’aba’al!



______________________________________



[b]EPITAFIO[/b]



De estatura mediana, 

con una voz ni delgada ni gruesa, 

hijo mayor de un profesor primario 

y de una modista de trastienda; 

flaco de nacimiento 

aunque devoto de la buena mesa; 

de mejillas escuálidas 

Y de más bien abundantes orejas; 

con un rostro cuadrado 

en que los ojos se abren apenas 

y una nariz de boxeador mulato 

baja a la boca de ídolo azteca 

-Todo esto bañado 

por una luz entre irónica y pérfida- 

Ni muy listo ni tonto de remate 

fui lo que fui: una mezcla 

de vinagre y de aceite de comer

¡Un embutido de ángel y bestia!"
"Yo’olal ya’abach proteínase’, xíiwo’obe’ ku páajtal u yu’ubajo’ob",https://www.lajornadamaya.mx/k'iintsil/109464/yo-olal-ya-abach-proteinase-xiiwo-obe-ku-paajtal-u-yu-ubajo-ob,"24 de enero, 2018","Europa Press

Oochel wikipedia.org

K'iintsil



Miércoles 24 ti' enero, 2018



Ichil ba’ax ku chikpajal tu yáax mapail tu’ux ku ya’alal bix jump’éel xíiwe’, ku chikpajal chéen jump’éel chan k’a’anan múuch’il poteína ku múul meyaj ti’al ka béeyak u chikbesa’al tumen jump’éel xíiw beyka’aj u chajil ku yantal tu táan tuláakal ba’ax bak’pachtiko’ob. 



Xíiwo’obe’ mina’an u yicho’ob mix u xikino’ob, ba’ale’ kex beyo’ ku páajtal u yilko’ob ba’ax, ku yu’ubajo’ob yéetel ku yantal bix u núukiko’ob jejeláas ba’alo’ob ku yúuchul tu bak’pachilo’ob, je’el bix ba’ax je’el u páajtal u k’oja’ankúunsik. Ku beetiko’ob yéetel u yáantajil ya’abach u proteínasil membrana yéetel le ku páajtal u yilko’ob tu’ux yaan microbios wa uláak’ k’aasil ba’alo’ob. 



Chéen jump’íit ti’ tuláakal proteína’ob ts’o’ok u xak’alta’al yéetel u yáantajil genética clásica, ts’o’okole’ ma’ ya’ab ba’al xan ojéelta’an yo’olal bix u múul meyaj sensoro’ob. Walkila’, jumúuch’ aj xak’al xooko’ob ti’ jejeláas lu’umo’obe’ ts’o’ok u beetiko’ob u yáax mapail ti’al 200 biomoléculas, tu’ux ku ye’esa’al bix u meyaj jump’íit proteínas beey ba’ax nup’ik yéetel uláak’ múul meyaj ku yantal ichil. 



Jump’éel yáax meyaj táan u beeta’al ti’al yila’al u yáax jaatsil meyaj ku yantal ichil proteínas, beey je’ets’ik ti’ jump’éel k’a’aytajil ts’íib jóok’sa’ab tumen Shahid Mukhtar, j ka’ansajil biología ti’ Universidad de Alabama en Birmingham (UAB), máax táan u táakpajal ti’ le xak’al xooka’. 



U na’ata’al bix u meyaj ichile’ je’el u ts’áak u páajtalil u yantal uláak’ bix u kaláantikubáaj xíiw ti’al ma’ u séeb k’astalo’ob wa u loobilta’al tumen ba’alo’ob je’el bix ooxol, yáax k’iin, ch’óoch’il wa u jaats’il ke’el. Le je’el xano’ je’el u beetik tak u yantal uláak’ u bejil xaak’al tu paachil k’iin. 



Múuch’ máako’ob táan u meyajtiko’ob le je’ela’, ku jéets’elo’ob Europa, Canadá yéetel Estados Unidos, jo’olbesa’ab meyaj tumen Youssef Belkhadir, ti’ nstituto Gregor Mendel de Biología Vegetal Molecular, tu lu’umil Viena. Xak’al xooke’ ts’a’ab k’ajóoltbil tu pik’il ju’unil [i]Nature.[/i]"
"Teotihuacán: u k’áat u ya’al u kaajil k’iin, ma’ ti’al k’uujo’ob",https://www.lajornadamaya.mx/k'iintsil/109465/teotihuacan-u-k-aat-u-ya-al-u-kaajil-k-iin-ma-ti-al-k-uujo-ob,"24 de enero, 2018","La Jornada Maya

Oochel Notimex

K'iintsil



Miércoles 24 ti' enero, 2018



Najmal u k’aaba’inta’al Teotihuacán beey U Kaajil K’iin, ma’ beey u kúuchil tu’ux wíinike’ ku súutul yuumtsili’, beey uchik u ya’alik aj xak’al xooko’ob Verónica Ortega, Edith Vergara yéetel Enrique del Castillo.



Ku tsoliko’obe’, uchak u xak’alta’al u Áanalte’il Xólotl, yéetel uláak’ úuchben nu’ukulo’obe’, chikpaj ma’ili’ k’uchuk yáax sak wíiniko’obe’, úuchben kaaje’ k’ajóolta’an beey Teo Uacan (u kaajil K’iin). 



Ti’ jump’éel k’a’aytajil ts’íibe’, u mola’ayil Instituto Nacional de Antropología e Historia (INAH) tu ts’áaj k’ajóoltbil jayp’éel ba’alo’ob yo’olal xaak’al beeta’ab tumen aj xak’al xooko’ob, máaxo’ob tu ch’a’ajo’ob meyaj yáax beeta’an tumen antropólogo yéetel lingüista estadunidenseil Charles Dibble (1909-2002) líik’sa’an tu kúuchil xook Biblioteca Nacional tu lu’umil Francia.



U Áanalte’il Xólotl j beeta’ab naats’ ti’ u ja’abil 1524, ti’ ts’íibta’an  kamp’éel siglo’ob ti’ u k’ajla’ayil u kaajil Texcoco yéetel u valleil Teotihuacán. 



Ortega yéetel u múul meyajo’obe’ tu xak’altajo’ob u woojilo’ob tu’ux ku ya’alal wa ba’ax yo’olal Teotihuacán. Tu ch’a’ajo’ob u k’iinil úuchik u máan texcocanos jo’olpóopo’ob ti’al u táakmuk’ta’al yéetel uláak’ ts’íibo’ob yéetel k’ajla’ayilo’ob. 



[b]Jump’éel kúuchil ti’al kili’ich xíimbal [/b]



Beey úuchik u je’ets’el ti’al u óox ts’ook jaatsil siglo XX k’ajóoltba’ab Teotihuacán beey u kúuchil tu’ux wíinike’ ku súutul yuumtsil, kex tumen u jaajile’ “k’a’anan ka’ach u k’aaba’inta’al je’el bix u beeta’al tumen kaajo’ob k’ucho’ob tu ts’o’okbal siglo VIII, ka’aj p’ata’abi’: Teo Uacan, kaaj tu’ux ku ya’alale’ K’iin beetik u noj jala’achil. 



Mexicas yéetel uláak’ múuch’ilo’obe’ tu sutajo’ob k’aj p’ata’ane’ ti’ jump’éel kúuchil ti’al u beeta’al kili’ich xíimbal. Ojéelta’an laj púuta’ab nu’ukulo’ob ku yets’kúunta’al ti’al u biinsa’al tak tu kili’ich kúuchil Tenochtitlán, beey bíin úuchik u chikpajal tu úuchben nu’ukulo’ob jóok’sa’an Teo Uacan ichil Templo Mayor, tu ya’alaj aj xak’al xooko’ob. 



U Áanalt’eil Xólotl ku páajtal u xak’alta’al tu kúuchil tlachia.iib.unam.mx/, ts’a’aban tumen u noj najil xook ti’al u xak’alta’al ba’alo’ob yo’olal u áanate’ilo’ob náhuatl."
U ye’esajil tuláakal u ba’alumba’ob Reina Roja,https://www.lajornadamaya.mx/k'iintsil/109720/u-ye-esajil-tulaakal-u-ba-alumba-ob-reina-roja,"19 de enero, 2018","Mónica Mateos-Vega

Oochel INAH

K'iintsil



Viernes 19 ti' enero, 2018



U kúuchil Museo Metropolitano de Arte de Nueva York táan u líik’sikubáaj ti’al u k’amil tu ts’ookbal febrero, u noj e’esajil Golden kingdoms, tu’ux yáax juntéen kéen e’esa’ak u jejeláasil ba’alumbailo’ob uchik u mu’ukul Reina Roja, tu yúuchben kaajil Palenque. 



Walkila’ e’esajile’ táan u ye’esa’al tu kúuchil Museo J. Paul Getty tu kaajil Los Ángeles, jejeláas kúuchilo’ob k’a’aytik péektsilo’obe’ ku t’aano’ob tu yo’olal beey jump’éel e’esajil ki’ichkelem yéetel jek’be’en óolal. Te’elo’ ku ye’esa’al maanal ti’ 300 u p’éel nu’ukulo’ob taalja’an ti’ América Latina.

U lu’umil México ku chikpajal yéetel u jáajayal ka’an yóok’ol kaab, beyxan yo’olal bix tsoolik xookilo’ob yéetel boonilo’ob ts’a’aba’an tu pectoral u nook’il uchik u mu’ukul Tz’ak-b’u Ajaw, u Ko’olebil K’exulal. 



Tu ja’abil 1994, kaxta’ab u muknalil Reina Roja tu kúuchil templo XIII yaan ichil u yúuchben kaajil Palenque, Chiapas, tumen j xak’al xook Arnoldo González Cruz yéetel u yéet meyajo’ob. 



Yanchaj u máan jayp’éel ja’abo’ob ka’alikil táan u meyaj jejeláas máako’ob ti’ u mola’ayil l Instituto Nacional de Antropología e Historia (INAH), ti’al ka béeyak u yila’al óoli’ jach je’el bix úuchik u mu’ukul x noj ajawil kuxlaj tu k’iinilo’ob Clásico, ku ya’alale’ u yatan jo’olpóop Pakal, máax kíim ka’alikil yaan u ja’abil ichil 50 yéetel 60. 



U tukul je’ets’el ba’ax yéetel seen mu’uk x ajawe’ béeychaj yo’olal u yáantajil Instituto de Investigación Getty, tu’ux kaxta’ab u jach je’ets’el ba’axo’ob nu’ukul meyajnaji, le je’elo’ j beeta’an tumen u múuch’ meyajil Proyecto Arqueológico Palenque, beey uchik u ts’áak k’ajóoltbil INAH ti’ jump’éel k’a’aytajil ts’íib. 



Ka’ache’ chéen e’esa’an u k’ojil malaquita yéetel u ba’alil u kaal Reina Roja, utskíinta’an tumen Juan Alfonso Cruz. 



Yáax táanile’ k’ubéenta’ab ti’ restaurador Constantino Armendáriz ka u xak’alt tuláakal ba’ax ts’íibta’an yéetel jóok’sa’an yo’olal antropofísica yéetel antropométrico (beeta’an tumen Arturo Romano yéetel Vera Tiesler) uchak u xak’alta’al u baakel, ti’al ka bo’onok jump’éel u tuukulil yo’olal bix yanik tuláakal nu’ukulo’ob yéetel le j mu’uk x ajaw, ts’o’okole’ táan u páa’ta’al ka béeyak u ye’esa’al ma’ tu jach xáatal tu kúuchil Museo Alberto Ruz Lhuillier, ti’ u yúuchben kaajil Palenque, chéen p’el u ts’o’okol u máansa’al ti’ uláak’ jejeláas kúuchilo’ob.



Búukinta’ab u nook’ yéetel le j mu’uk u wíinkilal Tz’ak-b’u Ajaw kex mil 345 ja’abo’ob paachil. Ka’aj ts’o’ok u beeta’al tuláakal kili’ich ba’alo’ob yo’olal máax leti’ k’iin kuxa’ane’, u wíinkilale’ kili’ichkúunsa’ab u wíinkilal yéetel ja’, ts’o’okole’ ji’ib tuláakal yéetel cinabrio, beey uchik u ya’alik j xak’al xook González Cruz tu pik’il ju’unil [i]La Reina Roja, una tumba real de Palenque[/i] (ts’a’ab k’ajóoltbil tu ja’abil 2011 tumen  Consejo Nacional para la Cultura y las Artes, INAH yéetel Turner)."
Kaanbal: Nu’ukbesaj kaambal beeta’an ti’al mejen kaajo’ob,https://www.lajornadamaya.mx/k'iintsil/109721/kaanbal-nu-ukbesaj-kaambal-beeta-an-ti-al-mejen-kaajo-ob,"19 de enero, 2018","La Jornada Maya

Oochel Captura de pantalla App Kaanbal 



Cancún, Quintana Roo

Viernes 19 ti' enero, 2018



Tu mejen kaajilo’ob Quintana Roo, u xoknáalilo’ob secundaria yéetel bachillerato ku xak’altiko’ob jejeláas ba’alo’ob yo’olal kaambesajil ti’ nu’ukbesajo’ob tu’ux ma’atech u k’a’abéetkunsa’al Internet ti’al ka béeyak u yokolo’ob Kaanbal, jump’éel meyaj patjo’olta’an tumen Kaanbal Innovación Social, múuch’kabil x ma’ bo’olil u meyaj. Ku kaxtik u ts’áak u páajtalil ti’ mejen kaajo’ob tu’ux ma’atech u k’uchul wa mina’an Internet, ti’al u yokol u xak’alto’ob jejeláasa ba’alo’ob.



Ti’ le ts’ook ja’abo’obo’, nu’ukbesajo’ob je’el bix le je’ela’ ts’o’ok u túumbenkunsiko’ob bix u yúuchul ka’ambesaj yéetel bix u ka’anal ba’al yóok’ol kaab, ti’al ka yanak u jejeláasil bix u kaambal máak x ma’ bo’olil wa yaan jump’éel u nu’ukulil ka u ch’a’a Internet. Ba’ale’, ichil ba’alo’ob ts’o’ok u chikpajal ti’ xaak’al beeta’an tumen Internet Society, yaan kamp’éel billonesil máako’ob yóok’ol kaab mina’anti’ob Internet, le beetik ma’atáan u páajtal u yantal ti’ob nu’ukbesajo’ob x ma’ bo’olil je’el bix le je’elo’, le óo’lal ku yantal noj xáak’ab yo’olal tecnología yéetel kaambesajil.



Emprendedores Pedro Antonio González Martínez yéetel Camilo Olea García, ka’atúul máako’ob patjo’ol nu’ukbesaj yéetel máaxo’ob táaka’ano’ob Cámara Nacional de la Industria Electrónica, Telecomunicaciones y Tecnologías de la Información (Canieti), tu ya’alajo’obe’ u k’áat u beeto’ob nu’ukbesajo’ob ti’al ka p’íitchajak noj xáak’ab yaan yo’olal tecnología yéetel kaambal ti’ mejen kaajo’ob. 



“K múul meyaj ichil múuch’kabilo’ob kaambal yéetel uláak’o’ob meyajtik informática ti’al ka’aj táakmuk’ta’ak túumben nu’ukbesajo’ob kaambal, beyxan ti’al ka péektsilta’ak u kaláanta’al miatsil yéetel u ma’alo’obkúunsa’al u kuxtal kaajo’ob”, tu ya’alaj Olea García. “Beey uchik u yúuchul ka’aj béeychaj u nu’up’ul meyaj yéetel Internet Society ti’al u péektsilta’al ka k’a’abéetkunsa’ak tecnología ti’ mejen kaajo’ob México”, tu ya’alaj."
"J ts’íib Jorge Cocom, ti’ xookil ich óoxp’éel t’aano’ob",https://www.lajornadamaya.mx/k'iintsil/109799/j-ts-iib-jorge-cocom-ti-xookil-ich-ooxp-eel-t-aano-ob,"18 de enero, 2018","Juan Manuel Contreras

Oochel Rodrigo Díaz Guzmán

K’iintsil 



Portugués, káastelan yéetel maya t’aane’, múuch’o’ob tu k’íiwikil Santa Lucía, uchak u beeta’al u múuch’ tsikbalil La Torre de Babel: Encuentro con el Otro, meyaj beeta’an tumen u xookil humanidades ti’ Universidad Modelo ichil jump’éel múul meyaj yéetel u ayuntamientoil u kaajil Jo’, yo’olal u k’iimbesajil 476 ja’abo’ob yanak le noj kaaja’. 



Xooke’ beeta’ab tumen x ka’ansaj Rosane María Cardoso, máax sijnáal Brasil yéetel ka’atúul mexicano’ob aj ts’íibo’ob, Luis Armenta Malpica yéetel Jorge Miguel Cocom Pech. Beyxan, paaxanaj juntúul ko’olel jach k’ajóolta’an, Ruth Bennet, máax ku táakpajal tu múuch’paaxil Orquesta Sinfónica de Yucatán (OSY). 



Múuch’ tsikbale’ ku kaxantik u nup’ik k’aay tuukul, paax yéetel t’aan; ba’alo’ob ku yu’ubik tu kuxtal máak sáansamal. Leti’e’ yáax xookil ku beeta’al ich óoxp’éel t’aano’ob, ts’o’okole’ ku kaxanta’al ka utschajak tu xikin máak ba’ax ku yu’ubik. Yáax u juumilo’ob ich maaya t’aan u’uya’ab, ts’o’okole’ u’uya’ab portugués yéetel káastelan, ka’alikil xane’ láak’inta’abo’ob yéetel u paaxil arpa. 



Te’e súutuko’ táakpaj maanal ti’ 150 u túul máako’ob, aj ts’íibo’obe’ tu xokaj u meyajo’ob yéetel uláak’ u ts’íibilo’ob.



Rosane María Cardoso x ka’ansaj sijnáal Río Grande, ku ts’áak xook tu noj najil xook Universidad de Santa Cruz; Luis Armenta Malpica táakpaj ti’ Consejo Estatal para la Cultura y las Artes de Jalisco. Walkila’ ku jo’olbesik Mantis Editores. Maaya ts’íib Jorge Miguel Cocom Pech, xooknaj tu noj najil xook Escuela Normal de Profesores de Calkiní, Campeche, ichil uláak’ kaambalo’ob."
U kíimil cetáceo’ob Yucatáne’ ku yúuchul tumen ku táakal máak,https://www.lajornadamaya.mx/k'iintsil/109800/u-kiimil-cetaceo-ob-yucatane-ku-yuuchul-tumen-ku-taakal-maak,"18 de enero, 2018","De la Redacción

Oochel Raúl Angulo Hernández

K'iintsil 



Jueves 18 ti' enero, 2018



Ti’ le ts’ook ukp’éel ja’abo’obe’, u ba’alche’ilo’ob ja’e’ ku kíimilo’ob tu jáal ja’ilo’ob Yucatáne’ ku yúuchul tumen máako’obe’ ku yantalo’ob xan te’elo’, beey uchik u chikpajal tu meyajil Programa de Investigación y Conservación de Mamíferos Marinos de Yucatán (PICMMY) ti’ u noj najil xook Universidad Autónoma de Yucatán (UADY). 



“U ya’abile’ ku kíimil tumen ku t’i’ilo’ob tu k’áanil yéetel le ku yúuchul chuk kay, tumen ma’ tu páajtal u jóok’olo’ob u ch’a’ak u yiik’o’ob ts’o’okole’ ku kíimilo’ob”, beey tu ya’alaj Raúl Díaz Gamboa, máax jo’olbesik nu’ukbesaj yéetel aj ka’ansaj ti’ Departamento de Biología Marina, tu najil xook Ciencias Biológicas y Agropecuarias, UADY. 



Chuk kayo’obe’ mantats’ u p’atiko’ob u k’áanil chuk kay yéetel jejeláas nu’ukulo’ob tu’ux kaja’an delfino’ob. “Wa yaan kayo’ob te’elo’, defline’ ku náats’al ti’ u jaantik ba’ale’ ma’ u yojel wa ti’ yaan jump’éel red, le beetik ku t’i’ilil, kex tumen ku ts’áakubáaj u cha’ak’abtuba’e’, ku t’i’ilil tu beel ts’o’okole’ ku ku’upul u yiik’”, beey tu ya’alaj j xak’al xook ti’ jump’éel k’áat chi’ tsikbal tu beetaj yéetel Agencia Informativa Conacyt.



Tursiops truncatus, leti’e’ delfín suuk u yantal tu jáal ja’ilo’ob Yucatán -k’ajóolta’an beey bufeo-, leti’e’ asab ya’ab u jejeláasil yaan ti’ le baantaila’. Beyxan kaxta’an cachalotes pigmeos (Kogia breviceps), delfines yéetel i’ixkil koj ([i]Steno bredanensis[/i]), wéewel delfine ([i]Stenella attenuata)[/i] yéetel yáax juntéen, tu ja’abil 2016, juntúul ballena de aleta [i](Balaenoptera physalus[/i]).



Lalaj ja’ab ku k’éexel u xookil jaytúul aj meen chu’uch ku kíimil Yucatán. Tu ja’abil 2013 yanchaj kex lajuntúul; tu ja’abil 2015 chéen juntúul; ti’al 2016 maanal junk’aal; ts’o’okole’ 2017, yanchaj kax jo’olajuntúul. 

Uchak u ya’abta’al u xookile’, Red Estatal de Atención a Varamientos de Mamíferos Marinos tu jáal ja’il Yucatán ti’ u mola’ayil Procuraduría Federal de Protección al Ambiente (Profepa), j beeta’ab tu ja’abil 2016 meyajo’ob ti’al u ya’abkunsa’al jaytúul mamífero ku ts’atáanta’alo’ob. 



[b]Ballena de aleta tu jáal ja’ilo’ob Yucatán [/b]



Tu winaliil febrero ti’ u ja’abil 2016, juntúul masam aletae’ jóok’ kimen tu jáal ja’ilo’ob Progreso. Ichl ba’ax tu ya’alaj Balon Díaz Gamboa, wa le ba’alche’o kuxa’ane’, ku k’áata’al tu nu’ukbesajil Protocolo de Atención para Varamiento de Mamíferos Marinos táakmuk’ta’an tumen Semarnat, ka ts’a’akak wa ka su’utuk k’áak’náab, ba’ale’ wa kimene’ k’a’anan u biinsa’al tak lu’um ti’al ka xak’alta’ak tu beel: yo’ola le je’elo’, uchak u kaxta’al tumen jala’acho’obe’, yéetel u yáantajil jayp’éel mejen cheemo’obe’, kóola’ab u wíinkilal tak ukp’éel kilómetros táanil. 



Ka’aj ojéelta’ab ba’ax kaxta’abe’ j xak’al xooke’ tu k’áataj jump’éel u yoochel, ba’ale’ mix juntéen tu tukultaj wa yaan u yilik juntúul táankelem Balaenoptera physalus, u chowakile’ ku p’isik 15 metros. “Jach ya’abach úuch yéetel le ba’alche’o’, yáaxe’, yáax juntéen uchik u je’ets’el u kíimil juntúul ba’alche’e je’el bix le je’ela’ tu jáal ja’ilo’ob Yucatán”, tu tsikbaltaj. 

                                         

[b]Kóola’ab tak jáal ja’ [/b]



Ti’al u na’aksa’al ba’alche’e yanchaj u k’a’abéetkunsa’al maquinaria yéetel rodillos chéen u ti’al. Nojoch súutuk yanchaj u máak tak ka’aj béeychaj u na’aksa’al tumen 40 toneladas u aalil.



Xaak’alil ti’al u yojéelta’al ba’axten kíime’ beeta’ab tu jo’oloj. Aj xak’al xooko’obe’ tu yilajo’ob bix yanik u wíinkilal tu ts’u’ yéetel tu ch’a’ajo’ob u ye’esajil ti’al u xak’alta’al. Ti’al u beeta’al necropsia ti’ juntúul delfíne’ ku xáantal kex ka’ap’éel horas, ba’ale’ ti’al masame’ yanchaj u máan óoli’ waxak p’éel hora yéetel maanal ti’ 20 xotobo’ob.



“Noj meyaj yanchaj u beeta’al yo’olal le je’elo’. Ts’o’ok u yáax beeta’al yéetel delfínes beyxan yéetel mejen masamilo’ob, ba’ale’ yéetel juntúul jach nojoche’ jach xáanchajo’on”, tu ya’alaj j xak’al xook. 



Ti’al le xaak’alilo’ kaxta’ab wa yanchaj tu’ux tu táakbesubáaj wíinik, tumen tu ja’abil 2016e’ jach jóok’ u tsikbalil táan ka’ach u jóok’sa’al petróleo naats’ tu jáal ja’il Yucatán. 



“Le je’elo’ yáax xak’alta’ab ba’ale’ ma’ chikpaj wa beyo’. Ba’ax jóok’e’, ku ya’alike’ juntúul táankelem ba’alche’, máan ya’abach k’iino’ob ma’ jaani’ yéetel k’oja’an. Le beetik ku tukulta’al j kíimij. Suuka’anile’ wa juntúul ba’alche’ ku ch’éenel u jaana tumen k’oja’ane, yéetel ma’ tu ch’a’ak u yóole’, ku kíimil. Le beetik kíimij”, tu ya’alaj."
Ku kaxtik INAH u yalabil ixi’im asab úuchben tu xaman lak’inil le noj lu’uma,https://www.lajornadamaya.mx/k'iintsil/109881/ku-kaxtik-inah-u-yalabil-ixi-im-asab-uuchben-tu-xaman-lak-inil-le-noj-lu-uma,"17 de enero, 2018","De la Redacción

Oochel Notimex

K'iintsil



Miércoles 17 ti' enero, 2018



Arqueologíae’ mix juntéen u p’áatal paachil tumen mantats’ u kaxtik túumben ba’alo’ob ti’al kaaxan, tu’ux microscopioe’ k’a’anan u ti’al. Tu winalil septiembre ti’ u ja’abil 2017, kaxta’ab jump’éel u cúpulail ixi’im j ch’a’ab La Playa, tu xamanil Sonora, ichil jump’éel úuchben kúuchil ti’al píib, maanal jump’éel metro y medio u taamil, jets’a’an u k’iinil 4299-4142 tak ti' le túumben k'iinilo'ob yaniko'ona' yéetel leti’e’ asab úuchben kaxta’an tu xaman-lak’inil México. 



Ikil u kaxta’al u yojéelta’al bix kuxlaj úuchben kajnáalo’ob La Playa, tu ts’ook 15 ja’abo’obe’, aj xak’al xooko’ob Guadalupe Sánchez Miranda yéetel John P. Carpenter, ti’ Instituto Nacional de Antropología e Historia (INAH) tu lu’umil Sonorae’, tu páano’ob kex 80 u p’éel u kúuchil u yúuchul píib kaxta’ab te’e úuchben kaajo’. Tu 70 por cientoilo’obe’ kaxta’an u yalab ixi’im yéetel u chúukil che’ob. 



Horno’ob yaan tu yúuchben kaajil La Playae’ jool beeta’an te’e lu’umo’ yéetel k’a’abéetkuunsa’ab chokoj tuunich ti’al u cha’akal janalo’ob. Jejeláas u nojochil: yaan kex chúumuk tak jump’éel metro u taamil, ts’o’okole’ u kóochile’ ku p’isik jump’éel metro tak ya’ab uláak’. Ba’ax kaxta’ab ichile’ ts’o’ok u xak’alta’al ti’ laboratorio yéetel u técnicail flotación: tu’ux ku ts’a’abal ich ja’ lu’um kaxta’ane’ ti’al ka jóok’ok yóok’ kabil ba’ax ts’o’ok u chúuktal. Yéetel u yáantajil microscopioe’ ku je’ets’el máakalmáak i’inajil, bix u sóol yéetel uláak’ ba’alo’ob yaan.



Ichil ba’axo’ob jóok’ yóok’ kabile’ ti’ yaan junxéet’ ix’im, tu’ux ila’abe’ leti’e’ asab úuchben kaxnta’an ti’ u xaman-lak’inil México. 

Guadalupe Sánchez tu ya’alaaje’ ma’ chéen ch’a’abil u xak’alta’al u yúuchben kaajil La Playa, ba’ale’ ts’o’ok lajun ja’ab káajak u meyaj te’elo’, tu’ux ku táakpajal edafólogos yéetel geólogos. Xak’alta’ab jejeláas lu’umo’ob tu’ux ila’abe’ yaan tak maanal 5 mil ja’abo’ob u yúuchbenil. 



Jump’éel ba’ax ku chíimpoltik x xak’al xooke’ leti’e tu’ux ku ya’alik mix juntéen yanak wa ba’ax ka u chikbes wa yanchaj lu’umo’ob ichil 5 mil yéetel 8 mil ja’abo’ob paachil, míin tumen te’e k’inako’obe’ jach tu beetaj ooxolil ts’o’okole’ ma’ k’áax ja’i’, le je’elo’ k’ajóolta’an beey altitermal. “Ichil le k’iino’obe’, wíinike’ ma’ páatchaj u kuxtal x tokoy lu’um le beetik yanchaj u kaxtik tu’ux u bin kajtal, yiknal kaajo’ob láayli’ u t’aano’ob je’el bix leti’ob: yuto-aztecano. Wíinik yanchaj u péek tak noojole’ múul kuxlaj yéetel máako’ob ku pak’iko’ob ixi’im, walkila’ leti’e’ k’ajóolta’an beey Sinaloa.



Ka’aj suunaj máak La Playa, uchik u máak u k’iiniil altitermale’ , wíinike’ káaj xan u kool yéetel u pak’ik ixi’im kex x tokoy lu’um: uchak u beeta’al u beel ja’ ti’al u k’uchul tak tu’ux pak’a’an ba’al. Ba’ale’ walkila’ ts’o’ok u tijil beelilo’ob je’elo’, kex beyo’, yaan u tuukulil u beeta’al uláak’ xaak’alilo’ob ti’al u kaxta’al uláak’ u nu’ukulil jóoyab. 



Sánchez Miranda yéetel Carpenter Slavens ku ya’aliko’obe’, tu xamanil Jalisco ti’al u bin máak Sinaloae’, Sonora tak Arizona, je’ek’apaj jump’éel bejil miatsil kex conco mil ja’abo’ob paachil, jump’éel ba’al k’a’anan tu’ux béeychaj u k’e’exel ba’alo’ob yéetel tuukulo’ob ichil miatsil kaajo’ob t’anik yuto-azteca, u ch’i’ibalil pápagos, pimas, tepehuanos, tarahumaras, guarijíos, mayos, yaquis, coras yéetel huicholes, ichil uláak’o’ob.



Aj xak’al xooko’obe’ ku ya’aliko’ob Arizonae’, tu bejil u yuk’umil Santa Cruz, Tucson, ts’o’ok u yila’al kex wakp’éel úuchben kúuchilo’ob tu’ux kaxta’an ixi’im. Beey túuno’, La Playa, tu lu’umil Sonora, tukulta’an beey jump’éel ti’ u noj úuchben kaajo’ob asab jats’utstak yaan tu xamanil México yéetel tu nojol-lak’inil Estados Unidos, ku tukulta’ale’ 10 mil ja’abo’ob káajak u kajtal wíinik, beey uchik u chikapajal tu meyajil Proyecto Arqueológico La Playa, múul jo’olbesa’an tumen Carpenter yéetel arqueólogos Elisa Villalpando yéetel James Watson, tu’ux ts’o’ok xan u kaxta’al u múuch’il paleoindios Clovis, 10 mil ja’abo’ob u yúuchbenil, beyxan ila’an j ts’oono’ob yaan u yúuchbenil ichil 7500 tak 1500, a.C. 



Guadalupe Sánchez ku ya’alike’, u asab úuchbeil ixi’im kaxta’an Méxicoe’, leti’e’ jóok’sa’ab ichil u yáaktunil Guilá Naquitz, Oaxaca, jets’a’an u k’iinil 6250 a.C.; paachile’ ti’ yaan uláak’ ixi’mo’ob kaxta’an tu yáaktunil San Marcos, tu méek’tankaajil Tehuacán, Puebla. U k’iinile’ jets’a’an ichil 5300 – 5040. 



Kex tumen ixi’ime’ tu ts’áaj u páajtalil u yantal ba’al u jaant wíinik k’iin táan u beetik ke’ele’, ma’ j p’áat paachil uláak’ u xíiwilo’ob x tokoy lu’umi’: ichil u joolilo’ob píitajile’ kaxta’an xan uláak’ i’inajo’ob yéetel u jejeláasil cactáceas, je’el bix biznaga, tu tsolajo’ob.



U jela’anil ichil Mesoamérica, tu’ux ch’a’ab ixi’im beey u noj ba’alil jaanale’, tu xamanil Méxicoe’ chéen ch’a’ab beey uláak’ ba’ax chukbesik u yo’och máak, beey tu tsolajo’ob Guadalupe Sánchez yéetel John P. Carpenter."
Salmonelae’ tu kíinsaj 15 millonesil máako’ob México,https://www.lajornadamaya.mx/k'iintsil/109882/salmonelae-tu-kiinsaj-15-millonesil-maako-ob-mexico,"17 de enero, 2018","Afp y Notimex

Oochel Rodrigo Díaz Guzmán

K'iintsil



Miércoles 17 ti' enero, 2018



Aj xak’al xooko’ob tu k’a’aytajo’ob le lunes máanika’, ba’axten ku tukultiko’ob yanchaj báam kíimil 500 ja’abo’ob paachil, tu’ux kíim 15 millonesil máako’ob ti’ le lu’um k’ajóolta’an beey México walkila', ku ya'aliko’obe’ úuch yo’olal salmonela entérica. 



Tu ja’abil 1545, tu taal u ts’o’okbal Imperio azteca, yanchaj ya’ab máak káaj u seten chokwil, u chi’ibal u poolo’ob yéetel u jóok’ol k’i’ik’ tu yich, chi’ yéetel ni’. Ts’o’okole’ ku kíimilo’ob kéen máanak óoxp’éel wa kamp’éel k’iino’ob.



Ka’aj máan jo’op’éel ja’abo’obe’, báam kíimil k’ajóolta’ab beey cocoliztli, ts’o’ok u kíinsik kex 80 por ciento kajnáalo’ob. 



Ba’ale’, te’e k’inako’obe’ ma’ ojéelta’an ba’ax úuchi’, ka’aj beeta’ab xaak’alo’obe’ j ila’abe’ ma’ kíim máak yo’olal viruela, sarampión, paperas yeétel se’en, j ila’abe’ úuch yo’olal entérica chokwil uchik u xak’alta’al u ADNil u koj máak kíim yo’olal le je’elo’. 



U múuch’ meyajil, tu’ux ku táakpajal máak ti’ Instituto Max Planck para la Ciencia de la Historia Humana (MPI-SHH) tu lu’umil Alemania, ti’ u noj najil xook Universidad de Harvard, Estados Unidos, yéetel máak ti’ Instituto Nacional de Antropología e Historia de México (INAH), ku tukultiko’obe’ báam kíimile’ tsa’ay yo’olal Salmonella enterica Paratyphi C. 



ADN j ch’a’ab ti’ u koj buluktúul máak muka’an ti’ jump’éel cementerio mixteco kaajil tu lu’umil Oaxaca. 



Tu yáax meyajil arqueologíae’ tu nup’aj yanchaj ba’al u yil máak mu’uk te’e kúuchilo’ yéetel báam kíimil cocolitzli yanchaj tu ja’abil 1545, tumen ku tukulta’ale’ noj kaaje’ p’ata’ab tumen yanchaj ya’ab máak kimen. 



Jach ma’alo’ob u xak’alta’an u ADNil kojo’ob, tu tsolaj Kirsten Bos, u antropólogail Instituto Max Planck para la Ciencia de la Historia Humana, máax meyajnaj ti’ le túumben xak’al xooko’. 



“Cocoliztlie’ jump’éel báam kíimil yanchaj México uchik u k’uchul sak wíiniko’ob, ts’o’okole’ le je’elo’ leti’ u ka’ap’éelil tu jach beetaj loobilaj ti’ máak, beey tu tsolaj Ashild Vagene, ti’ Universidad de Tubinga, Alemania.



Xak’al xooke’ j ts’a’ab k’ajóoltbil tu pik’il ju’unil [i]Nature Ecology & Evolution.[/i]"
"U jobnelil maaya ko’olele’, u jáalk’abil boox máak palitsilta’an",https://www.lajornadamaya.mx/k'iintsil/110195/u-jobnelil-maaya-ko-olele-u-jaalk-abil-boox-maak-palitsilta-an,"12 de enero, 2018","Katia Rejón

Oochel EFE

K'iintsil



Jo', Yucatán

Viernes 12 ti' enero, 2018



J xak’al xook Jorge Victoria Ojeda ti’ Unidad de Ciencias Sociales ti’ Universidad Autónoma de Yucatán, tu beetaj u tse’ekil [i]La población africana en Yucatán durante La Colonia. Espacios de identidad[/i], tumen táan u k’iimbesa’al 476 ja’abo’ob uchik u káajsa’al u noj kaajil Jo’. Tsikbale’ beeta’ab 8 ti’ enero máaniko’, tu videosalail Centro Cultural Olimpo.



J xak’al xooke’ tu tsolaj africano’obe’ ts’o’okili’ u yantalo’ob tu péetlu’umil ibérica ma’ili’ biinsa’ako’ob América tumen Cristobal Colón, ts’o’okole’ tumen palitsil máako’ob. Kex ma’ ya’ab u yúuchul t’aan tu yo’olalo’obi’, aj ts’íibtaj k’ajla’ayil Nueva España ku jach chíimpoltiko’ob k’oja’ano'ob ku ya’alal taasa’ab tumen u kajnáalilo’ob África ka’aj k’ucho’ob te’e túumben lu’ume’.

 

Ichil ba’ax ts’`íibta’ane’. tu ja’abil 1570 yaan 20 mil 569 africano’ob tu kaajil Jo’, ts’o’okole’ ti’al u ja’abil 1810, u ja’abil Independencia de México, ts’o’ok u náakalo’ob 10 mil. Ti’ le ja’abo’obe’, ti’al 1790, u 12 por cientoil u kajnáalilo’ob Jo’e’ boox, éek’ boox yéetel sak éek’ máako’ob, ba’ale’ le u ts’ooko’oba’ leti’e jach suuk u ya’abilo’obo’, tumen suuk u yila’al u yantal u paalal ichil maaya yéetel boox máako’ob, beey úuchik u síijil yáax ch’i’ibal k’ajóolta’an beey parda, wa africano-yucateco, je’el bix k’aaba’inta’an tumen aj ts’íib k’ajla’ayilo’ob.



Victoria Ojeda tu tsikbaltaje’ talam ka kúulpachchajak ba’al, (ka yanak ba’al u yil juntúul maaya xiib yéetel juntúul africana ko’olel), tumen suuka’anile’ beey u xu’ulsa’al palitsil, tumen wa jáalk’ab u máan máasewal ko’olele’, láayli’ beey xan u máan u paalal. Taatatsilo’obe’ mantats’ u yilko’obu jóok’siko’ob táanil u paalal, ti’al ma’ u p’áatalo’ob ich palitsil.



T’aanaj xan yo’olal najilo’ob k’uj yéetel capillas tukulta’an ti’al u ts’o’oksa’al u beel africanos yéetel afrodescendiente’ob, je’el bix u capillail Santo Nombre de Jesús, tu Catedralil Jo’, beyxan yo’olal u yáaxil ajaw kan ku ba’ate’el yo’olal máasewalo’ob yéetel boox máako’ob ti’ Yucatán, Fray Francisco de Toral yéetel yo’olal yáax boox wíiniko’ob páatchaj u kuxtalo’ob jáalk’abil, Juan Angola yéetel Gaspar Yanga wáaj Nyanga, u ts’ooka’ leti’e’ máax jo’olbes jump’éel ba’atelil ti’al u ch’éenel palitsil México yéetel tu beeta’al jump’éel chan kaaj tu’u yaan wiitso’ob. 



Victoria Ojeda tu tsolaj ti’al u ja’abil 1779 úuch jump’éel ba’al mix juntéen yáax úuchuk yo’olal jaytúul palitsil máako’ob k’a’ayta’ab konbil ti kúuchil Plaza Grande ti’ u kaajil Jo’. Yanchaj kex 278 africano’ob chuko’ob Wallix, lu’um to’ok tumen ingleso’ob, uchak u jóok’sa’alo’ob. J ma’ano’ob tumen u máakilo’ob najil k’uj yéetel administración real, ba’ale’ le u ts’ooko’oba’ ku ts’áako’ob u woojil RY tu teetil palitsil máako’ob wa ts’o’ok maanal jo’op’éel u ja’abilo’ob.



Tu súutukil k’áat chi’ob yéetel núuktajilo’obe’, tu ya’alaj wa africano’ob yéetel máasewalo’ob ku páajtal u bo’otiko’ob juntúul palitsil máake’, ku beetiko’ob. Beyxan tu tsikbaltaj xiib u ya’abil palitsil máak taasa’ab América Latina ts’o’okole’ ma’ chika’an wa yaan uláak’ u ch’i’ibal wa t’aan p’áat ti’ u k’iinilo’ob La Colonia, tumen yanchaj u máan k’iin tak ka’aj chikpaj tuláakal africano chíikulalo’ob."
¡Aaj lu’um!,https://www.lajornadamaya.mx/k'iintsil/110271/-aaj-lu-um-,"11 de enero, 2018","Hilario Chi Canul

Oochel Rodrigo Díaz Guzmán

K'iintsil



Jueves 11 ti' enero, 2018

Felipe Carrillo Puerto



Tin tuklaje’ jun p’éel péepen k’áak’ ku taal u jáayal jach naats’ tin naay. 

Tin tuklaje’ u yiik’al jun p’éel k’a’amk’am ja’ ku taal u taal. 

Jaw, jaw, jaw, jaw, jaw...,

ku sajak toojol le peek’o’obo’;

saajkil u jóok’ol u toojolo’ob.

Te’ tu nu’ukulil le t’aano’

táan in k’áatik in majant naj ti’ u wenel óox túul x xoknáalo’ob. 

Ka tin wu’uyaj u tíitikuba u kalon k’iinil in naay, 

je’ex u tíitikuba le lu’um ken wáak’ak le cháako’, 

tin na’ataje’ le lu’uma’ kuxa’an, 

ku nóok’ tun níikib áak’ab 

maartes ken máanak bolon u tsilk’iinil u yáak’abil.

Tin tupaj u nu’ukilil t’aan le kin wa’alik:

¡Aaj lu’um!

Táan u tíitikuba u yich lu’um

Táan u péek le lu’uma’

¡Le yóok’ol kaaba’ kuxa’an!, 

táan u yajal, 

táan u tíitik u ta’anil u yich, 

jach ta’aytak u xíimbal,

jach ta’aytak...

u p’atiko’on jets’elnakil.



___________________________________________



[b]¡Despertó la tierra![/b]



Pensé que era un avión que aterrizaba 

muy cerca de mi casa.

Pensé que era el viento de un fuerte aguacero 

que venía viniendo. 

Jaw, jaw, jaw, jaw, jaw, jaw, jaw, jaw, jaw...,

ladraron asustados los perros; 

sus ladridos sonaban a miedo. 

En el teléfono pedía posada para tres estudiantes.

Cuando escuché que mis ventanas vibraban,

como vibra la tierra 

cuando truena el relámpago, 

entendí que la tierra está viva, 

ronca cuando la noche cabecea,

el martes después de las nueve de la noche. 

Colgué el teléfono diciendo: 

¡Despertó la tierra!

Está temblando el rostro de la tierra

la tierra se mueve 

¡El mundo está vivo!,  

está despertando, 

está sacudiendo los polvos de su rostro, 

está a punto de caminar, 

está a punto... 

de dejarnos en paz."
Fab Lab Maya: U kúuchil u Beeta’al Digital meyajilo’ob,https://www.lajornadamaya.mx/k'iintsil/110341/fab-lab-maya-u-kuuchil-u-beeta-al-digital-meyajilo-ob,"10 de enero, 2018","Ts'íib yéetel oochel: Agencia EQR

K'iintsil



Quintana Roo

Miércoles 10 ti' enero, 2018



Ts’o’ok u máan óoli’ óoxp’éel ja’ab k’uchik tu kaajil Carrillo Puerto u nu’ukbesajil Laboratorio de Fabricación Digital, k’ajóolta’an beey Fab Lab Maya, jump’éel meyaj mixjuntéen yáax yanak tu noj lu’umil Quintana Roo, tumen te’elo’ kaxta’al ka táakmuk’ta’ak táankelemo’ob yéetel aj meyaj k’abo’ob. Ku páajtal u beeta’al prototipos no’oja’an ti’al u k’a’abéetkunsa’alo’ob tumen kaaj, je’el bix sistema robótico ku k’ext’antik u t’aanil k’abo’ob yéetel le ku béeyatal u t’aan máak yéetel máaxo’ob ma’ tu páajtal u yu’ubajo’ob, ichil uláak’ ba’alo’ob.



Leti’e’ yáax Laboratorio de Fabricación Digital u beeta’al tu xaman-lak’inil México, ts’o’okole’ chíimpolta’an tumen Instituto Tecnológico de Massachusetts (MIT) beyxan yáax Taller de Alta Especialización chíimpolata’an tumen Secretaría de Economía (SE) yéetel nstituto Nacional del Emprendedor (Inadem).



U nooyil u meyaje’ ku kaxtik ka yanak democratización tecnológica ichil je’el máaxak kajnáale’, tumen ku ts’áak nu’ukulo’ob ti’al u béeytal u meyaj máak, je’el bix impresoras 3D, cortadora láser, router CNC, ichil uláak’ ba’alo’ob, ti’al ka béeyak u k’a’abéetkunsiko’ob le ken jop’ok u meyajo’ob, tumen beyo’ yaan u páajtal u ts’aatáantiko’ob ba’ax talam u ti’alo’ob ts’o’okole’ ma’ k’a’abéet u jóok’ol tu kaajalo’ob yéetel ku páajtal u beetik tu juunalo’ob. Yéetele’ yaan u páajtal u bin u nojba’alkunsik u meyajo’ob, u ya’abkúunsik u náajalo’ob  yéetel u kaambalo’ob.



Trinidad González Machuca, jutnúul ti’ le máax patjo’olt Fab Lab Maya, tu ya’alaj ichil u ja’abil 2017 béeychaj u ts’áako’ob noj áantaj bíin u beet uts ti u baantail tu’ux yaan u maayailo’ob Quintana Roo ts’o’okole’ bíin béeyak u yantal democratización tecnológica tu lu’umil Quintana Roo, ts’o’okole’ chíimpolta’ab yéetel u certificaciónil Fab Academy ti’ Center for Bits and Atoms, MIT. Yo’olal le certificacióna’, kajnáalo’ob uts tu yicho’obe’ yaan u béeytal u táakpajalo’ob ti’ jejeláas kambesajo’ob yo’olal bix je’el u beeta’al túumben digital ba’alo’ob, ts’o’okole’ ma’atáan u yantal u bino’ob táanxel lu’umo’ob je’el bix Boston, Barcelona wa Lima.



Beey túuno’, béeychaj u beeta’al Academia Artesanal, jump’éel meyaj beeta’an tumen u múuch’kabil Fab Craft táakbesa’an ti’ u laboratoriosil MIT, tu’ux ku kaxanta’al u péektsilta’al Meyaj K’abo’ob ti’ Latinoamérica, ku kaxtik “u táakbesik tencología ti’al u ya’abkunsa’al ba’ax ku beeta’al yéetel u k’e’exel yéetel tecnología ba’ax suuk u beeta’al ti’ k’ab ikil u k’a’abéetkunsa’al túumben ba’alo’ob ti’al u beeta’al”, tu ya’alaj González Machuca.



Tu ya’alaje’ u mola’ayil Secretaría de Economía yéetel Instituto Nacional del Emprendedor ku yáantiko’ob máaxo’ob yano’ob  Zona Maya wa taak u meyajo’ob, ikil u k’u’ubul tak 150 mil pesos ti’ juntúul máak ti’al u beeta’al yéetel u jóok’sa’al táanil meyaj tukulta’an ti’al u ts’aatáanta’al ba’ax k’a’abéet ti’ kaaj. Chéen óoxp’éel u jejeláasil noj kaambalil yaan tu nojol-lak’inil México; ka’ap’éele’ ti’ yaan Jo’i’ yéetel uláak’ jump’éele’ Felipe Carrillo Puerto, u jach naats’il uláak’e’ ti’ yaan Puebla, ba’ale’ ti’al le je’elo’ ku yantal u jóok’ol máak tu kaajal. 



“Ich Fab Lab ku ka’ansa’al máak jach ma’ u yojel mixba’al yo’olal le meyajil je’elo’, je’el bix Pablo, Marytere yéetel Luis Fernando, máaxo’ob jach ts’o’ok u kaambalo’ob”, tu ya’alaj."
Óok’ot ti’al u yutsil mexiquensilo’ob loobilta’abo’ob,https://www.lajornadamaya.mx/k'iintsil/110420/ook-ot-ti-al-u-yutsil-mexiquensilo-ob-loobilta-abo-ob,"09 de enero, 2018","Rosalía A. Villanueva

Oochel: Mariana Hernández León

K'iintsil



Martes 9 ti' enero, 2018

U noj lu'umil México



Ti’al u béeytal u much’ik taak’in ka’aj k’a’abéetkunsa’ak ti’al u jel beeta’al najo’ob tu noj lu’umil México, uchak u tíita’al lu’um 19 ti’ septiembre máaniko’, yaan u beeta’al Baila por México, tu k’iinil jueves 11 tu kúuchil Salón Los Ángeles ti’ u noj kaajil México, meyaj jo’olbesa’an tumen u yáax x óok’otil ti’ u múuch’il Staatsballet Berlín, Elisa Carrillo.



Ti’ jump’éel k’a’aytajil ts’íibe’, x óok’ot Elisa Carrillo tu ts’áaj k’ajóoltbil taak’in kéen múuch’uk ti’ u meyajil Baila por México yaan u mu’uch’ul yéetel le mola’ay láayli’ beey u k’aaba’o’, tu’ux k’uba’an xan áantaj tumen lu’umo’ob je’el bix Europa yéetel Estados Unidos, ti’al u béeytal u káajsa’al u líik’sa’al yáax lajun p’éel najo’ob ti’ u méek’tankaajil Otumba, tu lu’umil México, tu’ux je’etse’ yanchaj óoxlajuntúul máak kíim uchik u péek lu’um, ts’o’okole’ tu beetaj ya’abach loobilajil.



Tu nu’ukbesajil Baila por México yaan u táakpajal x óok’ot sijnáal México yéetel u yíicham Mikhail Kaniskin, u yáax j óok’otil Staatsballet Berlín. 



Elisa Carrilloe’ Texcocoil, ti’ u noj lu’umil México. Tu patjo’oltaj le meyaja’ ti’al u táakpajal je’el máaxake’, beyxan aj óok’oto’ob jach kaambanaja’ano’ob yéetel amateurs taak u yáantajo’ob.



Ichil ba’ax ku je’ets’el tumen u múuch’kabil Fundación Elisa Carrillo Cabrera, Baila por México, yaan u beeta’al 18 horas tu kúuchil Salón Los Ángeles, yaan u káajal yéetel jump’éel u meyajil ballet clásico jo’olbesa’an tumen u aj óok’otilo’ob Staatsballet; le kéen ts’o’okoke’ yaan u yantal paax yéetel yaan u pa’axal yéetel u yóok’osta’al u jejeláasil paaxil, je’el bix mambo, chachachá, danzón, tropical, salsa yéetel cumbia.



Carrillo, máax kaaj u kaambal Escuela Nacional de Danza Clásica y Contemporánea ti’ Instituto Nacional de Bellas Artes ka’alikil bolonp’éel u ja’abile’, tu ts’áaj k’ajóoltbile’, ichil u ja’abil 2018e’ yaan u beetik jayp’éel óok’oto’ob ti’ le noj lu’uma’ ba’ale’ yaan u láak’inta’al tumen uláak’ aj óok’oto’ob jach k’ajóolta’ano’ob. 



U tuukulil Baila por México leti’ ka béeyak u mu’uch’ul taak’in ku ts’a’abal tumen máaxo’ob táakmuk’tik le meyajo’ yéetel ikil u ko’onol boletos ti’al u cha’anta’al, tumen táan u kaxanta’al ka ka’ap’éelkunsa’ak taak’in yáax ts’a’aban tumen Fundación Elisa Carrillo Cabrera.



Yaan u xuul jaytúul máak ku páajtal u cha’antik, le beetik k’a’anan u yantal boletos ku ts’a’abal tu kúuchil Salón Los Ángeles wa Must Wanted Group (Campos Eliseos 305, Polanco), mola’ay táan u múul jo’olbesik le meyaja’ yéetel x óok’ot.



Septiembre ti’ le ja’ab máaniko’, Elisa Carrillo tu beetaj u cha’anil x ma’ bo’olil PopUpExperiencie México tu kúuchil Ex Convento de San Hipólito, tu’ux u yóok’ostaj Multiplicidad de formas del silencio y del vacío, patjo’olta’an u péeksajil tumen Nacho Duato, yéetle u paaxile’ u ti’al Johann Sebastian Bach, beyxan tu ts’áaj k’ajóoltbil Soledad,  patjo’olta’an u péeksajil tumen ruso Alexander Abdukarimov yéetel u paaxile’ u ti’al Michael Nyman."
U nooyil Filuxe’ leti’e’ máax ku cha’ano’: Di Bona,https://www.lajornadamaya.mx/k'iintsil/110499/u-nooyil-filuxe-leti-e-maax-ku-cha-ano-di-bona,"08 de enero, 2018","Kata Rejón

Oochel Fabrizio León Diez

K'iintsil



Jo', Yucatán

Lunes 8 ti' enero, 2018



Sociólogo yéetel j beet cha’an, David Di Bona leti’ máax jo’olbesik yéetel máax patjo’olt u cha’anil Festival Internacional de las Luces Filux, ku beeta’al tu Noj Kaajil México walkil kamp’éel ja’abo’ob paachil; tu noj kaajil Jo’e’ ts’o’ok ka’atéen u beeta’al. 



U nooyil cha’ane’, ku ya’alik, leti’ ka yanak máax cha’antik yéetel ka yanak ti’ u yóol kaaj, ts’o’okole’ ku kaxantik xan ka chikbesa’ak aj its’ato’ob ku meyajo’ob yéetel sáasil. “Jujump’íitil u bin u ya’abta’al máax ku meyaj yéetel sáasilo’ob lik’ul síijik cha’an tu noj kaajil México tak walkila’. Filuxe’ jump’éel chíikulal ti’al u ye’esa’alo’ob tu táan u lu’umil México yéetel uláak’ táanxel lu’umo’ob”, tu ya’alaj. 



Filuxe’ táakbesa’an ichil u wóolisil cha’ano’ob lik’ul u ja’abil 2016, uchak u múuch’ulo’ob tu lu’umil Holanda jejeláas máako’ob jo’olbesik k’a’anan cha’ano’ob ku beeta’al yóok’ol kaab, ka beetchaj u múuch’kabil International Light Organization tu’ux ku táakpajal lu’umo’ob je’el bix Francia, Países Bálticos, Bélgica, Canadá, China yéetel Finlandia.  “Mantats’ k xak’altik bix k meyaj. Yaan múuch’ tsikbalo’ob tu’ux k t’aan yo’olal ba’ax táan u yúuchul yo’olal its’at ti’ yóok’ol kaab yéetel táan k ts’áak k’ajóoltbil túumben ba’alo’ob”, beey uchik u tsikbaltik ti’ jump’éel tsikbal tu beetaj yéetel [i]La Jornada Maya.[/i]



[b]Ba’axten najmal u beeta’al jump’éel cha’an tu’ux ka t’aanak máak yéetel sáasil [/b]



Máaxo’on k beetik cha’ane’ ts’o’ok k meyajtik maanal ti’ 15 ja’abo’ob ti’ ba’alo’ob yo’olal its’at tu lu’umil México yéetel América Latina. Ti’ k taal tu lu’umil cha’ane’; teen ka’ache’, kin jo’olbesik Festival de Cine Contemporáneo tu Noj Kaajil México. Síij u tuukulil u beeta’al jump’éel meyaj tu’ux ma’ tsaj kulukbal máak u cha’ant wa ba’ax táan u julub e’esali’, t tukultaj k beet jump’éel cha’an tu’ux ka k’a’ananchajak máax cha’antik. Le beetike’,  káaj k tukultik bix je’el u páajtal u meyajta’al sáasil ti’al ka náats’ak ya’abach máak. Káaj u yantal u táan u yich oe cha’ana’, ts’o’okole’ tu ja’abil 2013,  p’el uchik k tukultik jach bix u yóolil cha’ane’, síij Filux.



[b]Je’el bix ts’o’ok u beeta’al tu noj kaajil Jo’ yéetel México, ts’o’ok wáaj a tukultike’ex a beetike’ex tu uláak’ noj kaaj. Ba’axten chéen ti’ le ka’ap’éel kúuchilo’oba’ [/b]



Tene’ kaja’anen Jo’ yéetel México, ts’o’okole’ ma’ talam u beetchajali’ tumen k’a’anan u t’aan máak yéetel mola’ayo’ob beyxan aj its’ato’ob. Ma’ táan k kaxtik k péeksik ti’ uláak’ lu’umo’ob le cha’ana’. Jach talam k k’exik ti’ uláak’ kaajo’ob tumen k’a’abéet a k’áatik ya’abach kúuchilo’ob, máaxo’ob ku yáantajo’ob, mola’ayo’ob, aj its’ato’ob, u yila’al tu’ux kéen úuchuk, jach ya’ab meyaj ts’o’okole’ xaan. Ma’ jump’éel ba’al séeb u péeksa’ali’. Ts’o’ok k yáax ilik bix u yúuchul ba’al ka beetchaj tu kaajil Quito, jach talam u beeta’al tumen k’a’anan kaja’an máak tu’ux kéen beeta’ak. 



[b]BIx u yéeya’al aj its’at ku táakpajalo’ob. Yaan wáaj ketlam ku je’ebel wa ku yéeya’al[/b]



Jumpuul u yéeya’al. Yáaxe’ k’a’anan a wilik máax aj its’ato’ob yéetel ba’ax ku meyajtiko’ob yéetel sáasil, beyxan k’a’anan u yojéelta’al máax ti’al ku beeta’al le e’esajilo’. K’a’anan u beeta’al u múuch’il máako’ob yaan u cha’antiko’ob le meyajo’ yéetel u mu’uk’ankúunsa’al kaaj táan u beetik its’at. K kaxntik ka yanak kúuchilo’ob ti’al u ye’esa’al yéetel ti’al ka péektsilta’ak meyajo’ob ts’o’ok u beeta’alo’ob.  Cha’ane’ ku kaxtik t’aak’in ti’al ka páatchajak u beeta’al.



Ti’ le yáax ja’abo’obe’ t kaxtaj k jóok’sik jump’éel ketlam ti’al je’el máaxak aj its’at ba’ale’ ma’ jach sáasil yanik ba’ax u k’áat u ya’al u yits’atil sáasil. Káaj u k’uchul meyajo’ob beeta’an yéetel óok’ot, paax, je’el ba’axak, ba’ale’ le ka’aj t k’áataj tu’ux yaan sáasile’, ku núukiko’ob yaan u ts’áako’ob jump’éel foco. Yaan ya’ab máak jach utschaj tu yich yéetel u ts’áamaj u yóoli’ ba’ale’ ma’ leti’ le ba’ax ku kaxantik ka’ach le cha’ano’. 



Ichil máaxo’ob ku yéeyajo’obe’ ti’ yaan jejeláas aj its’ato’ob. Ti’ yaan Paolo Tosini juntúul u aj meyajil cine meyajnaj tu kúuchil Cineteca Nacional, u pik’il ju’unil Iluminet, jump’éel ti’ le jach k’a’anan yaan Iberoamérica, beyxan Miradas Arquitectónicas, múuch’kabil tu’ux láayli’ in táakpajale’. 



[b]Bajux u tojoltik u beeta’al jump’éel cha’an je’el bix Filux[/b]



Ku k’expajal. Yaan nu’ukulo’ob asab ko’ojtak, ba’ale’ le cha’ana’ ku tojoltik ichil 6 yéetel 7 millonesil pesos. Yane’ taak’in ku kaxanta’al, yaane’ nu’ukul, beyxan kúuchilo’ob, leti’ le ba’ax k beetik. K kaxtik máaxo’ob kéen meyajnak, u nu’ukulil yéetel u taak’inil ti’al u béeytal u beeta’al. 



K’a’anan ja’ab man ja’ab óoli’ jump’éelili’ u nojochil, óoli’ jump’éelili’ u xookil nu’ukul ku táakbesa’al, tumen wa ma’alo’ob u bin teche’ jump’éel ja’abe’ ka beetik jump’éel jach nojoch cha’an ba’ale’ ti’ le uláak’o’ ma’atech, ts’o’okole’, bix je’el a tsolik ti’ máaxo’ob ku cha’ano’ob. Ku yantal ichil 12 yéetel 25 nu’ukulo’ob ti’al ma’ u jach píit máan ba’al."
